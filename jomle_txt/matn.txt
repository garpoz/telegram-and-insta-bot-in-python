همانطور که مایل نیستم بنده کسی باشم، حاضر نیستم آقای کسی باشم. کسانی که مخالف آزادی دیگرانند، خود لیاقت آزادی را ندارند.
ازدواج نه بهشت است و نه جهنم، [ بلکه ] تنها یک برزخ است.
قدرت شگفت انگیز نیروهای خلاق و استعدادهای نهفته آدمی هنگامی آشکار می شود که نیازی حیاتی، تواناییهای او را به فعالیت وادارد و کشش آرزویی، سراپای وجودش را به جنب و جوش درآورد.
مردم به همان اندازه خوشبخت هستند که می‌خواهند باشند.
شما می‌توانید هرچه را که می‌خواهید، داشته باشید؛ به شرطی که آن را به شدت بخواهید.
شما می‌توانید هرچه که می‌خواهید، بشوید، هر کامیابی که می‌خواهید، به دست آورید؛ به شرطی که با اراده‌ای استوار، از آن دست برندارید.
کسانی که دست به کار نمی‌شوند، به خواسته‌های خود می‌رسند، ولی فقط به باقی‌مانده‌ی خواسته‌های افرادی می‌رسند که پیش از آن‌ها شتاب کردند.
همه ی مردم از تعارف خوششان می آید.
اگر بردگی عیب نیست، پس هیچ چیز عیب نیست.
حکومت مردم بر مردم و برای مردم هرگز محکوم به نابودی نخواهد بود.
اگر نمی خواهی در حق تو داوری شود، درباره دیگران داوری نکن.
با مردم باش! حق، همیشه با مردم است؛ آنها هرگز کسی را گمراه نمی کنند.
اگر ما دیگران را در سختیها و گرفتاریها دلداری دهیم، خود نیز آرام می شویم.
مرد بی شهامت کسی است که در جایی که باید اعتراف کند، خاموش بنشیند.
من دیده ام که درجه سعادت اشخاص بستگی به اراده و میل خود آنها دارد.
کشتن گنجشک ها، کرکس ها را ادب نمی کند.
هیچ کس نمی تواند فرد ضعیف را با تضعیف فرد قوی تقویت کند.
زمین خوردن، شکست خوردن نیست؛ از زمین بلند نشدن، شکست خوردن است.
کمابیش همه انسانها در برابر ناملایمات پایداری می کنند، اما اگر خواستید منش کسی را آزمایش کنید به او قدرت بدهید.
انسان همان اندازه شاد خواهد بود که فکرش را برای پذیرش آن مقدار از شادی آماده کرده است.
هیچ وقت نباید کسی را به دلیل عملش تحقیر و یا به جهت کاری که کرده توبیخ کنیم. چون او در محیطی رشد کرده که مقتضیات تربیتی و محیط و عادتهای اکتسابی و ارثی خود را داشته است.
رنج و غصه را برای خودت بپذیر و رفاه و آسایش را برای همه.
اگر بازده کار من خوب بود که دیگر، انتقادهای انجام شده نسبت به من اهمیتی نداشت و اگر نتیجه راندمان کاری من غلط و اشتباه می شد، حتی اگر ده فرشته آسمانی هم قسم می خوردند که عملکرد من درست و صحیح بوده باز هم کسی باور نمی کرد و نمی پذیرفت.
هرگاه بتوانیم بعد از شکست لبخند بزنیم شجاع هستیم.
مصمم به نیک بختی باش، نیک بخت می شوی.
به این نکته پی برده ام که بیشتر مردم آنقدر شاد هستند که ذهن شان را نیز وادار می سازند این گونه باشد.
لبخند، بیش از چند لحظه دوام ندارد، اما خاطره ی آن جاودانی است.
به یاد داشته باش که برای موفقیت، بیش از هر چیز به اراده و تصمیم نیاز داری.
هر پله ی تعالی روح برای انسان یک تولد دوباره است.
من نمی دانم پدر بزرگم که بوده، اما به این نکته بیشتر اهمیت می دهم که بدانم نواده او چه کسی خواهد شد.
آزادی یعنی اینکه می خواهم نه برده باشم و نه برده دار.
در بین مردم ما کم نیستند کسانی که به وجود کشورمان افتخار می کنند. اما ما در تلاشیم نسلی از مردمی را بسازیم که کشورمان به وجودشان افتخار کند.
گامهای من رو به جلو همواره آرام بوده اند. این را خودم می دانم، اما هرگز هیچ گامی را رو به عقب برنداشته ام.
اندکی از مردم را می توان برای همیشه فریب داد. همه مردم را نیز می توان برای مدت اندکی فریب داد. اما نمی توان همه مردم را برای همیشه فریب داد.
من دریافته ام که انسانی هر اندازه مصمم به خوشبخت زیستن باشد، به همان اندازه خوشبخت و سعادتمند زندگی خواهد کرد.
هنگامی که شما پاهای فیلی را به زور نگه داشته‌اید و او تلاش می‌کند خودش را برهاند، بهتر است بگذارید برود.
آدمی ناتوان ترین موجود جهان است، بویژه در برابر خودش. هیچ کس بهتر از خود انسان نمی تواند خودش را فریب دهد. هر کس نیمی از عمرش را در فریب دادن خود تلف می کند.
به همه اعتماد داشتن خطرناک است، به هیچ کس اعتماد نداشتن خطرناکترین است.
من مایلم امور دولت را به نحوی اداره کنم که اگر در پایان فرمانروایی خود همه دوستانم را از دست دادم، دست کم یکی از دوستانم باقی بماند و آن، وجدان و قلب من است.
انسان آنقدر فرصت ندارد که نیمی از عمرش را صرف جنگ و ستیزه کند. اگر کسی از حمله و بدگویی نسبت به من دست بکشد، هرگز گذشته را برای تلافی به خاطر نخواهم آورد.
اگر بدانیم کجا هستیم، کجا می رویم و به چه وسیله می رویم، یکی از مشکلات خود ما و اجتماع ما برطرف می شود.
چیزهایی که من مایل به دانستن آنها هستم در کتاب وجود دارد و بهترین رفیق من کسی است که کتابی به من بدهد که [ آن را ] نخوانده باشم.
چقدر سخت است که انسان بمیرد، در حالی که هیچ خدمتی به کشورش نکرده باشد.
تصمیم بگیرید که کاری را انجام دهید، آنگاه راه انجام آن را خواهید یافت.
پدرم به من کار کردن را آموخت، نه عشق و علاقه به کار را.
هر کاری که تصمیم آن را بگیرید، نصفش را انجام داده اید.
بدون حکومت می توان زندگی کرد، اما بدون کتاب و مطبوعات نه.
همه می توانند بدبختی را تحمل کنند. اگر می خواهید منش کسی را بیازمایید، به او قدرت بدهید.
چنانچه می خواهی منش کسی را بسنجی، به او قدرت بده.
بهترین خوبی آینده، این است که هر بار تنها یک روز از آن می آید.
بینش و آگاهی، آن است که دیگران را به گونه ای که خود، خود را می بینند، بیان داری.
قشنگ‌ترین زمان‌های زندگی شما زمان‌هایی است که با دوستانتان سپری می‌کنید.
ادعا نمی‌کنم که رویدادها را مهار کرده‌ام، بلکه با افسوس بی‌پایان، می‌گویم که رویدادها مرا مهار کرده‌اند.
من تلاش خود را می کنم و به راه خود ادامه می دهم. اگر نتیجه ی دلخواه از کارم گرفتم، خرده گیری و سخن دیگران بر من کارساز نیست و اگر کارم نادرست باشد، سوگند ده فرشته ی آسمانی مبنی بر درستی آن، نمی تواند آن را نیکو کند.
شما نمی توانید با شانه خالی کردن از مسئولیت امروز، از مسئولیت فردا شانه خالی کنید.
با مصلحت دیگران ازدواج کردن، در جهنم زیستن است.
من دنیای پر از شیر و عسل را دوست نمی دارم. من دنیای کوچک و گرمی را دوست دارم که خودم با دست خود آن را ساخته باشم.
رویدادهای خوش زندگی مثل درختان سرسبز و خرمی است که وقتی از دور به آنها می نگریم خیلی زیبا به نظر می رسند، ولی به مجرد آنکه نزدیکشان شده و وارد آنها می شویم، زیبایی شان هم از بین می رود. شما در این زمان نمی توانید بفهمید زیبایی اش به کجا رفته است. آنچه می بینید، چند درخت خواهد بود و بس.
انسان کامل کسی است که زندگی خود را به دست خود بسازد.
کسی که روح شادی دارد، همیشه وسیله خوبی برای شادمانی و خنده پیدا می کند.
اسرار شخص، حال زندانیان را دارد که چون رها شوند، تسلط بر آنها غیر ممکن است.
اصل و اساسی که تمام اخلاق گرایان به راستی در باب آن نظری یکسان دارند، این است : کسی را نیازار و هرچه می توانی به دیگران یاری برسان.
مهمترین توشه زندگی، تسلیم شدن در برابر وقایع و حوادث ناگزیر زندگی است.
خیلی کم اتفاق می افتد که نسبت به آنچه داریم احساس رضایت و خشنودی کنیم و در عوض، همیشه برای آنچه که نداریم تاسف می خوریم و غصه دار هستیم.
هوش و استعداد خود را پرورش بده، اما نه از راه مطالعه صرف، بلکه با تفکر توام با عمل. تمایل بیشتر دانشمندان به مطالعه شبیه تلمبه است؛ خالی بودن مغزهای خودشان موجب می شود که افکار مردم دیگر را به سوی خود بکشند؛ هرکس زیاد مطالعه کند به تدریج قدرت تفکر [ خود ] را از دست می دهد.
هنرها تنها تقلید محض واقعیت خارجی نیستند و اگر برخی آثار هنری چنین بودند، در حقیقت در برابر رسالت عالی خود کاذب می نمودند.
وظیفه هنر تجلی ایده ها است.
مفاهیم سازه های مغزی اند، حال آنکه ایده ها مقدم بر فکر بشری هستند. در حقیقت، درک مغزی ما از ایده ها مفهوم را می سازند، لذا مفاهیم را راهی به قلمرو ذاتها نیست.
هرچه اکنون هست، لحظه ای دیگر می باید گفت بوده است.
هر شبی که فرا می رسد معنایش این است که روزی را از دست داده ایم.
تنها لحظه ی حال، حقیقت محض است و هر چیز دیگر صرفاً خیال پردازی و بازیگوشی اندیشه است.
زندگی، نگاه داشتن یک نی بر نوک انگشت است.
ما چنان زندگی می کنیم که گویی همواره در انتظار چیزی بهتر هستیم، حال آنکه اغلب آرزو می کنیم که ای کاش گذشته باز گردد و بر آن حسرت می خوریم.
اکثر مردم هنگامی که به پایان کار می رسند و نظری بر گذشته می افکنند در می یابند که سرتاسر زندگی را چون چیزی گذرا زیسته اند و با حیرت مشاهده می کنند که آنچه بی اعتنا از کنارش گذشته اند و لذتی از آن نبرده اند همان زندگی شان بوده است.
هر خشنودی که به دست می آید تخمه ی امیال دیگری را با خود دارد؛ زیرا امیال و خواهش های اراده ی شخصی را پایانی نیست.
اولین وظیفه، گرفتن حق خود از زندگی است.
چه سبک سرانه است برای انسان که بر فرصتهای گذشته افسوس بخورد و دل بسوزاند.
هرگز هیچ انسانی خشنودی و خوشحالی مطلق را لمس نکرده است؛ اگر [ لمس ] کرده بود، آن شادی دیوانه اش می ساخت.
در حقیقت، محنت و رنج، اولین شرط و اساس هستی است.
شر و بلا هستی خود را از طریق امور مثبت به نمایش می گذارند.
شعبده ها تنها برای یک بار دیدن جالب هستند و پس از آن تاثیر خود را از دست می دهند و دست استاد شعبده رو می شود.
برای کسی که از رنج روحی شدید در عذاب است، درد جسمانی تمامی مفهوم خود را از دست می دهد.
مادام که نویسنده با هدف سیاه کردن و پر کردن کاغذ به نوشتن می پردازد، در حقیقت بر سر خواننده کلاه می گذارد، آن را تا روی چشمش پایین می کشد و فریبش می دهد، زیرا وانمود می کند که چیزی برای عرضه دارد.
بهترین آثار نویسندگان بزرگ، درست هنگامی خلق می شوند که بی هیچ چشم داشتی و یا در ازای اندک مبلغی به نوشتن می پردازند.
آنچه که نویسندگان اندیشمند را تحریک به فکر می کند خود موضوع است. به همین جهت اندیشه ایشان بی درنگ متوجه موضوع می شود. تنها در میان ایشان می توانیم نویسندگانی را بیابیم که نامشان جاودان خواهد شد.
اثر هیچ کس جز آن نویسنده ای که سنگ معدن نوشته ی خود را به گونه ای مستقیم از معدن ذهن خود یعنی از تامل خود استخراج می کند ارزش خواندن ندارد.
چه بسیار می آموخت مرد، اگر تنها آن میزان آموختنی که در کتب خودش موجود است می دانست!
خطایی عظیم تر از این ممکن نیست که تصور رود آنچه اخیراً نوشته شده همواره کاملتر است؛ که آنچه جدیداً نوشته شده پیشرفتی است بر آنچه پیش تر نوشته شده؛ که هر تغییری به معنای پیشرفت است.
دستاوردها به سرعت برق، یکدیگر را پشت سر می گذارند.
آنچه جدید است به ندرت خوب است؛ زیرا آنچه خوب است تنها اندک زمانی جدید می ماند.
مردی که به قدر کفایت، توان و ذوق ادبی ندارد که عنوانی بکر برای کتابش بسازد به یقین ناتوان تر از آن است که بخواهد مطلبی قابل تامل در آن عرضه کند.
مردان بزرگ تنها محصول ذهن خود را به دست می دهند.
رابطه قلم با اندیشه، رابطه عصا با راه رفتن است، اما بدون عصا راحت تر می توان گام برداشت و آنگاه که قلمی هم در دست نیست بهتر می توان اندیشید. مرد تنها آن زمان که فرسودن آغاز می کند تمایلی به دست بردن به عصا و قلمش می یابد.
فرضیه ای که جایی در ذهن یافته یا از آن زاده شده، چون موجودی زنده به زندگی می پردازد، تا آنجا که تنها موافق و هم رأی خود را از جهان خارج دریافت می دارد.
لازم است بر سر نویسنده بی نام و نشان، یعنی یک شارلاتان ادبی فریاد زد که اگر شجاعت آن را نداری که آنچه را درباره مردم می گویی آشکارا تصدیق کنی بهتر است زبان تهمت خود را نگاه داری.
یک انتقاد بی نام و امضا چیزی در حد یک نامه بی نام و نشان است و بنابراین باید با همان بدگمانی براندازش کرد.
نقل قول نادرست اغلب معلول یک نیت ناپاک است و در نهایت، بی شرمی نفرت انگیز و فرومایگی فطرت و بدذاتی و چنین شخصی همانند کسی که دست به جعل سند می زند دیگر در اختیار خودش نیست و تا ابد اخلاق صدق و راستی را از کف می دهد.
سبک، چهره ی ذهن است.
تقلید از سبک دیگران مانند صورتک بر چهره زدن است، اما صورتک به سرعت لوس و غیر قابل تحمل می شود، چرا که بی روح و بی دوام است.
حتی زشت ترین صورت زنده نیز دارای روح است.
همه جا سادگی و بی ریایی جذاب است و تزویر نفرت انگیز.
همه نویسندگان بزرگ می کوشند افکارشان را به حد ممکن خالصانه، قاطعانه، واضح و به ایجاز بیان کنند.
نویسنده باید حرفی برای گفتن داشته باشد. آه! البته منظور حرفهای زیاد است.
بسیار روشن است که همه ی نویسندگان مایلند این گونه به نظر بیایند که حرفی برای گفتن دارند، در حالی که هیچ چیز در چنته ندارند. این روش را فیلسوفان موذی و دغل دانشگاهی رواج داده اند و هم اکنون در همه جا به چشم می خورد.
زندگی پرسش دشواری است، من ترجیح می دهم آن را صرف تامل بر خودش کنم.
اراده حیات مطلقاً و در هر زمان خواهان زندگی است.
انکار اراده حیات تنها با روا داشتن خشونتی دردآور بر خویش مقدور می گردد.
ما به طور یقین برای پرداخت باج تولد و مرگ زندگی می کنیم و از همه ی لذتها و رنجهای زندگی بهره مند می شویم و هیچ یک نیز نمی توانند ما را رهایی بخشند.
وحشت مرگ که ما را با وجود اینهمه درد، سخت به زندگی چسبانده، براستی موهوم و غیر واقعی است.
آن عملی که اراده حیات به واسطه ی آن خود را اثبات می کند و انسان به هستی می آید، عملی است که همه در ژرفنای وجودشان از آن شرم دارند و به دقت بر آن سرپوش می گذارند.
ما عادت کرده ایم که شاعران را بیشتر مشغول به شرح و توصیف عشق ببینیم.
آن فرشته ای که امروز در تصنیفات و غزل های عاشقانه تصویر می کنند، اگر هجده سال پیش تر متولد شده بود کمتر می توانست توجه ایشان را به خود معطوف سازد.
در حقیقت، عشق مطلقاً همان غریزه جنسی است منتها در شکلی سرکش تر، ویژه و شاید اگر دقیقش را بخواهیم، آشکارتر.
در جهان واقعی، پس از اراده حیات، این عشق است که خود را به عنوان قویترین و فعال ترین همه ی محرکها به نمایش می گذارد.
عشق، همواره نیمی از توان و افکار جوانان را به خود مشغول می سازد و غایت نهایيِ تقریباً همه ی تلاشهای بشری است.
عشق یعنی به راه انداختن نسل بعد.
عشق امری است بس مهم، زیرا برخلاف سایر امور، سر و کاری با خوشبختی و بدبختی فرد حاضر ندارد؛ عشق باید هستی و ماهیت ویژه ی بشر آینده را تامین کند.
هدف حقیقی تمامی عشق و عاشقی ها، اگرچه خود افراد از حقیقت بی خبر باشند، این است که موجودی جدید به دنیا آید.
طبیعت، غریزه را دقیقاً در آنجا قرار داده که فرد فعال قادر نیست هدف را دریابد یا تمایلی به تعقیب آن ندارد.
کم بودن غریزه در انسان در مقایسه با رده های فروتر جانداران معلول، توانایی عظیم مغز او است، اما همین اندک غریزه هم برای گمراه کردن او کفایت می کند.
آن حس زیبادوستی که مرد را در انتخاب همسر راهنمایی می کند، زمانی که به همجنس گرایی تنزل می یابد گمراه می گردد.
عشقِ مرد پس از گذشت دوره ای مشخص به طور محسوس رو به کاهش می گذارد، چنانکه تقریباً هر زن دیگری بیش از زن خودش برایش جذابیت دارد؛ مرد متمایل به تغییر است، در حالی که عشق زن پس از انتخاب به گونه ای مداوم افزایش می یابد.
اغلب اتفاق می افتد که زن عاشق مردی زشت رو شود، اما هرگز نمی تواند یک مرد زن صفت را دوست بدارد، زیرا قادر نیست عیبهای او را جبران کند.
ازدواج، اتحاد دلها است نه ذهنها.
هر مرد به آن چیزی عشق خواهد ورزید که خود فاقد آن است.
در عشق، هر کس طبعی عکس طبع خود را ترجیح می دهد؛ اما تنها آنجا که دست کم اول مزاج خودش مشخص باشد.
عشق، شعبده ای بی مانند است.
برای اینکه مردی عاشق شود به گذر زمان برای تامل و انتخاب نیازی نیست، بلکه همدلی و جاذبه ای شخصی که در نخستین نگاه، وجود هر دو طرف را سرشار می سازد کفایت می کند، یا همان که معمولاً کشش خون می نامندش و آن نیروی ویژه ای که ستارگان را می راند.
عشق کامیاب نیز اغلب بیشتر به بدبختی می انجامد تا به خوشبختی.
ممکن است که عاشق عیبهای هولناک موجود در شخصیت محبوبه اش را ببیند و تشخیص دهد-کاستی هایی که زندگی رنج آوری را به وی نوید می دهد- و باز هم ترسی به دل راه ندهد.
من نمی پرسم، هیچ اهمیت نمی دهم که آیا قلبت سرشار از گناه است یا نه؛ می دانم که تو را دوست می دارم، هر آنچه باشی.
مرد قادر است همزمان محبوبه ی خود را دوست بدارد و از او متنفر باشد.
کسانی که به خاطر عشق ازدواج می کنند همواره بدبخت هستند.
اکثر ازدواجها نه محصول انتخاب و خواست حقیقی، که ثمره ی اندیشه های سطحی و شرایط اتفاقی اند.
در پاره ای از موارد، عشق با احساسی کاملاً متفاوت در هم می آمیزد؛ یعنی رفاقت حقیقی.
زنان نه طاقت انجام کار سنگین جسمی را دارند و نه توان فعالیت شدید ذهنی؛ آنها دِین زندگی را نه با آنچه انجام می دهند که با آنچه تحمل می کنند، می پردازند.
ما مردان هر گاه احساساتمان برانگیخته می شوند در اهمیت امور قدری اغراق می کنیم.
نویسنده ای شایسته که ایده های بسیار در سر دارد، به زودی خواننده را مجاب می کند که براستی و حقیقتاً حرفی برای گفتن دارد.
نویسنده شایسته از آنجا که براستی چیزی در سر دارد همواره نظرات خود را به ساده ترین و صریح ترین شکل بیان می کند.
در نویسندگی هرچه مفهومی خیالی تر و مجردتر باشد کمتر ادا کننده مقصود است.
نویسنده خردمند هنگام نوشتن براستی با ما حرف می زند و به همین جهت قادر است در آن واحد، هم سرگرممان کند و هم به رقصمان در آورد.
حضور مطلق هوش است که هماره و همه جا آثار نوابغ را برجسته می سازد.
باید برای به زبان آوردن امور غیر معمول از کلمات معمول استفاده کرد.
نویسندگانی که جملات سخت و پیچیده و مبهم به هم می بافند، براستی نمی دانند چه می خواهند بگویند... آنها اغلب مایلند از خودشان و دیگران پنهان سازند که حرفی برای گفتن ندارند.
[ در نویسندگی ]، زیاده گویی عموماً تاثیری برخلاف آنچه مدنظر است به وجود می آورد.
[ در نویسندگی ]، هر کلمه زائد مانعی بر سر راه رسیدن به مقصود است.
مردمان زیادی هستند که تلاش می کنند فقر اندیشه شان را زیر انبوهی از کلمات بی مصرف پنهان کنند.
نویسنده باید در وقت خواننده، در تمرکز حواس و پشتکار او صرفه جو باشد.
از قلم افتادن یک اندیشه خوب بسیار بهتر از بیان چیزی است که به هیچ وجه ارزش مطالعه ندارد.
راز اضطراب و اندوه مدام در به زبان آوردن همه چیز است.
بار کردن اندیشه بسیار بر کلمات اندک ویژگی ذهنهای برجسته است.
حقیقت، زیباترین برهنگی است و ژرفنای تاثیر آن نتیجه سادگی بیانش است.
[ در نویسندگی ]، هر کلمه زائد لکه ای بر دامن سبک است.
ایجاز حقیقی بیان از آنِ کسی است که آنچه را که ارزش بیان دارد می گوید و از طول و تفصیل اموری که هر کس خود قادر است به آنها بیندیشد اجتناب می ورزد.
ثروت و سنگینی اندیشه است که به سبک ایجاز می بخشد و زبده و آبستن معنایش می سازد، نه هیچ چیز دیگر.
اگر نظرات نویسنده ای با اهمیت، درخشان و در کل قابل ابلاغ باشند، به طور حتم مواد و مصالح کافی برای ساختن جملات بیانگر خود را مهیا می سازند و چه از لحاظ دستوری و چه از لحاظ لغوی به حد کمالشان می رسانند.
[ در نویسندگی ]، انتخاب لغات همواره موجد کوتاه کردن و تراکم معنا است و به اندیشه رخصت می دهد تا بیان موافق و مفهوم خود را بیابد و به سلامت به مقصد برسد.
نویسنده ای که خواهان ایجاز بیان است باید اندیشه خود را گسترش بخشد، نه برعکس.
یک مرد لاغر و بیمار برای به تن کردن لباس بزرگ باید خود را سلامت و هیکل مند سازد نه اینکه قیچی در کار لباس بیچاره اندازد.
کلمات باید چنان در کنار یکدیگر بنشینند که خواننده را وادار سازند تا به طور دقیق همان گونه که نویسنده اندیشه کرده بیندیشد.
نویسنده باید به یاد داشته باشد که افکار و ملاحظات از قانون جاذبه تبعیت می کنند؛ یعنی از درون کاسه سر آسانتر به روی کاغذ می آیند تا از روی کاغذ به درون کاسه سر.
آن کس که با سهل انگاری می نویسد، در وهله اول ثابت می کند که خودش هم ارزش چندانی برای افکارش قایل نیست.
آنجا که مرد به صحت و اهمیت افکارش ایمان دارد، آن ندا و شوق لازم برای پشتکار و تلاش بی وقفه جهت کشف روشن ترین، سودمندترین و پرقدرت ترین بیان آن افکار در او طنین افکن می شود.
شلختگی اهانت به جامعه است.
نگارش شتابزده و بی دقت، بی احترامی نفرت انگیز به خواننده است.
تالیف محکم و سودمند باید بر این پایه بنا شود که انسان در هر لحظه تنها قادر است به یک امر به روشنی بیندیشد.
جهالت تنها آن زمان مایه خفت است که با ثروت همراه باشد.
نیاز و عسرت سد راه فقرا می شود؛ کار ایشان جای دانش را می گیرد و ذهن و افکارشان را به خود معطوف می سازد.
ثروتمندان به این دلیل که از دولت و فرصتی که می تواند ارزشمندترین همه ارزشها را نصیبشان سازد استفاده نمی برند سزاوار سرزنش اند.
هنگامی که مطالعه می کنیم شخص دیگری به جای ما فکر می کند؛ ما تنها جریان ذهنی او را تکرار می کنیم.
گاه اتفاق می افتد که شخصی که فراوان - یعنی تقریباً تمام روز را – مطالعه می کند و در فواصل آن هم وقت خود را با سرگرمیهای خالی از تفکر تلف می کند، به تدریج توان خوداندیشی را از دست می دهد.
شخصی که همواره سواری می کند، سرانجام راه رفتن را از یاد می برد.
ذهن نیز تحت فشار مداوم افکار دیگران از کار می افتد.
می توان با تزریق خوراک بیش از حد به ذهن آن را مسدود کرد و از کار انداخت.
هنگامی که شخص فقط مطالعه کند و سپس درباره آنچه مطالعه کرده به تفکر نپردازد، مطالعه اش عمق نمی یابد و بخش اعظم آن از دست می رود.
افکار روی کاغذ بیش از ردپاهایی بر ماسه نیستند؛ راهی را که فلان شخص پیموده می توان دید، اما برای دیدن آنچه وی در راه دیده باید چشمان او را داشت.
کتابهای مزخرف بیشمار همان علفهای هرز مزرعه ادبیات اند که غذا را از غله می گیرند و نابودش می سازند. این کتابها وقت و پول و دقتی را که به کتابهای سازنده و اهداف درخشانشان تعلق دارند، وابسته و منحصر به خود می سازند.
مادام که مجلات ادبی، معلومات مختصر و پیش پا افتاده ی مردمان معمولی را چاپ می کنند، به ویژه ابزار مکارانه ای برای سرقت وقت مردم زیبایی شناس هستند؛ وقتی که باید برای پیشرفت فرهنگ به شاهکارهای اصیل هنری اختصاص یابد.
آن که برای ابلهان می نویسد همواره مخاطب بسیار می یابد.
کتابهای بد، سم روح اند و ذهن را نابود می کنند.
شرط مطالعه کتاب خوب، نخواندن کتاب بد است؛ زیرا زندگی کوتاه است و فرصت و توان محدود.
اینکه شخصی بخواهد هرچه را می خواند حفظ کند مثل این است که سعی کند هر آنچه را که می خورد در معده نگاه دارد.
ذهن، تنها آنچه را که برایش جالب باشد حفظ می کند؛ آنچه را که با نظام فکری وی سازگار باشد و مناسب برای نیل به اهدافش.
کتابهای مهم را باید دو مرتبه خواند؛ قدری به این دلیل که مطلب در مرتبه دوم به کمال، فهم می شود و آغاز، تنها زمانی درک می شود که پایان معلوم باشد؛ تا حدودی هم به این دلیل که در مرتبه دوم، دل و دماغ چنان تفاوت دارند که یکی دیگری را متاثر می سازد و بدین گونه شخص مطلب را به گونه ای دیگر می بیند.
آثار، عصاره ذهن اند و بنابراین همواره ارزشی بیش از سخنان دارند، حتی اگر گوینده ی بزرگترینِ اذهان باشد.
ای کاش کسی می آمد و تاریخ تراژیک ادبیات را تهیه می کرد تا نشان دهد ملتهایی که بزرگترین نویسندگان و هنرمندان از آنها برخاسته اند و غرورآمیزترین دارایی هایشان هستند، در زمان حیات این بزرگان چگونه با آنها معامله کرده اند.
کتابخانه می تواند بسیار بزرگ و در همان حال در هم ریخته و نامرتب باشد و در این صورت نسبت به کتابخانه ای کوچک و منظم کاربرد و بازده کمتری خواهد داشت.
فردی که دامنه ای وسیع از معلومات در ذهن دارد و با این حال بر آنها تامل نکرده و زمینه کاری برای آنها فراهم نیاورده، در مقایسه با فردی که معلومات کمتری دارد اما به کمال در آنها اندیشه کرده، از ارزش و توان کمتری برخوردار است.
انسان نمی تواند چیزی را به ذهن بسپارد مگر اینکه آن را درک کند؛ بنابراین باید آن را فرا بگیرد؛ اما تنها زمانی می توان گفت درکش کرده که آن را به کار انداخته باشد.
برای متفکر به قدر کافی اندیشه های ارزشمند وجود دارد؛ اما تنها تعداد کمی از آنها قدرت کافی برای ایجاد پژواک و بازتاب دارند.
جهان مشهود پیرامون انسان برخلاف مطالعه، اندیشه ای معین و مجرد را به ذهن وی تحمیل نمی کند، بلکه صرفاً دستمایه و مجالی را فراهم می آورد تا وی را به تفکر درباره ی آنچه اقتضای نهاد و حال و هوای فعلی او است رهنمون شود.
اهل فضل کسانی هستند که مطالعه ی خود را در میان صفحات کتابها انجام داده اند.
اندیشمندان و نوابغ کسانی هستند که مستقیماً به سراغ کتاب طبیعت رفته اند.
نسبت اندیشه ای که مطالعه می کنیم با آنچه که به ذهن خودمان می رسد، نسبت فسیل گیاهی ماقبل تاریخی است با گیاهی که در رستنگاه خود جوانه می زند.
دست گرفتن کتاب برای دور کردن افکار شخصی، معصیتی در برابر روح القدس است.
حقیقتی که صرفاً فرا گرفته شده باشد همچون عضوی مصنوعی است.
مطالعه، اندیشیدن با ذهن دیگری است.
مطالعه ی افکار یک مؤلف مانند خوردن ته مانده ی غذای ضیافتی است که به آن دعوت نشده ایم، یا مانند به تن کردن لباسی است که یکی از مهمانان به گوشه ای نهاده است.
تنها آن که نبوغش راهنمای اوست، آن که خود می اندیشد و آن که دقیق و با طمانینه فکر می کند، قطب نمایی دارد که به وسیله ی آن راه راست را می یابد.
نسبت یک متفکر با یک فیلسوفِ کتابی مانند نسبت شاهدی عینی به یک نفر تاریخدان است.
افکار هم مثل انسانها هستند؛ همواره و به دلخواه نمی آیند؛ باید انتظار کشید.
مطالعه، ذهن را با افکار شخص دیگری پر می کند که شیوه ی تفکرش اغلب سوای شیوه ی تفکر ما است.
زندگی حقیقيِ پیش روی انسان، موضوع طبیعی اندیشه است و در جایگاه خود به عنوان جوهر اصلی وجود، آسانتر از هر چیز دیگری قادر است تا ذهنی متفکر را تحریک کند و متاثر سازد.
رابطه ی تجربه با اندیشه همان رابطه ی بلع با هضم و جذب است. اگر تجربه ادعا کند که دستاوردهایش برای پیشرفت نوع بشر کفایت می کند، مثل این است که دهان تمام سلامت بدن را ثمره ی کار خود بداند.
یک ذهنِ حقیقتاً توانا همواره قاطعانه و به روشنی می داند که چه می خواهد بگوید، خواه بوسیله ی نثر، نظم و یا موسیقی.
نشان مخصوص ذهن والا این است که همواره قضاوت دست اول خود را دارد. هرچه می گوید ثمره ی خوداندیشی او بوده و به خاطر شیوه ی اعلام نظراتش همواره ممتاز است.
در جهان ذهن، ما ارواحی جدا از جسم و آزاد از قانون و عسرت و اضطراب هستیم. بنابراین در زمین مسرتی وجود ندارد که با آنچه ذهنی والا و پرثمر در لحظه ای فرخنده در خود می یابد برابری کند.
اساتید برای کسب پول درس می دهند و نه برای خرد، که برای تظاهر و تفاخر و مشهور بودن به آن با یکدیگر رقابت می کنند. دانشجویان هم نه برای دانش و معرفت، بلکه برای روده درازی و باد به غبغب انداختن درس می خوانند.
من کمترین ارزشی برای مطالعاتی که صرفاً به قصد امرار معاش باشد قایل نیستم.
دانشجویان و فرهیختگان در اصل، بیشتر می خواهند معلومات کسب کنند تا معرفت. آنها به اینکه درباره ی هر امری چیزی بدانند افتخار می کنند.
معلومات صرفاً وسیله ای برای رسیدن به معرفت است.
تفکر است که از مرد فیلسوف می سازد.
وقتی که وصف این اعجوبه های دانش و فضیلت دانشگاهی پرهیبت را می شنوم گاهی به خود می گویم: آه، برای اینکه بتوانند زیاد بخوانند ناچار بوده اند چقدر کم فکر کنند!
هر چیزی که انسان برای خود آن چیز به دنبالش نباشد بی ارزش است.
فضیلت حقیقی، مهم نیست در چه زمینه ای، تنها آنجا به دست می آید که اثر به خاطر خودش خلق شده باشد و نه به عنوان وسیله ای برای نیل به اهداف برتر.
اغلب، فقرا برای همدردی و دستگیری از دیگران آمادگی بیشتری دارند.
برای چه آن چیزی که معمولی است باید با تحقیر همراه باشد؟
هیچ کس اجازه نخواهد داد تا از او بلندتر شویم.
چرا با وجود تمامی آیینه های جهان باز هم هیچکس قادر نیست حقیقتاً بداند به چه شکلی در نظر می آید؟
یک دانشمند میانه حال با هدف تسلط بر تدریس و تالیف به مطالعه می پردازد. سر او به معده و روده هایی می ماند که غذا بدون هضم شدن از آنها عبور می کند.
کسی که دارای سمت استادی است در طویله غذا می خورد که بهترین مکان برای حیوانات نشخوارگر است. اما کسی که غذای خود را در دستان طبیعت می یابد در مراتع آسوده تر است.
برای پرورش حقیقی در ادبیات باستانی مطلقاً لازم است که فرد چند بُعدی باشد و دیدگاه های مختلفی را بکار گیرد.
مشاهده دقیق مردم حتی اگر ارزش مصاحبت نداشته باشند مهم و ارزشمند است. هر فرد به عنوان تصوری از طبیعت، ارزش مشاهده دارد؛ بنابراین بالاترین درجه متعلق به زیبایی است، زیرا تصویر کامل تر و متعالی تر طبیعت است.
زیبایی، تصور اصلی و اساسی طبیعت است.
یک رایحه تنها بار اول ما را متاثر می کند.
هر یک از امیال و افکار، در مدتی که حضور داشته تاثیر خود را بر چهره [ انسان ] به جا گذاشته است.
هرگز نگذاریم هیچ چیزی زندگی فکری ما را متوقف سازد، هرچند ممکن است طوفان بی امان جهان محیط ما را آشفته سازد و در هم ریزد.
نبوغ، خود به تنهایی به همان اندازه قادر است اندیشه های ناب تولید کند که یک زن به تنهایی می تواند طفلی به دنیا آورد. شرایط بیرونی باید نبوغ را بارور سازند و نقش پدر را برای فرزندش ایفا کنند.
دانشمند آن است که چیزها آموخته؛ نابغه کسی است که از وی چیزی می آموزیم که خود هرگز از کسی نیاموخته است.
آن که می خواهد کارهای بزرگ انجام دهد باید چشم به آیندگان بدوزد و با عزم راسخ برای نسلهای در راه فعالیت کند.
نابغه در شرایط مساعد و با تلاش پیگیر و اشتیاقی سستی ناپذیر، زندگی را وقف تولید، تحصیل، ساخت و ساز و باروی، طرح ریزی، بنیانگذاری، برقرارسازی و زیبایی بخشی می کند و همواره به این می اندیشد که برای خود کار می کند.
نابغه در خود دانش شادی و لذتی می یابد؛ در تحلیل هر مسئله، در هر اندیشه ی باریک، چه از آن خود وی باشد و چه از آن غیر.
اگر اثری بی همتا از یک نابغه به ذهنی معمولی پیشکش شود، آن ذهن ساده از آن اثر همان اندازه بهره مند می شود که یک نفر مبتلای به نقرس از دعوت شدن به مجلس رقص. یکی فقط به جهت تشریفات به مجلس می رود و آن دیگری تنها به جهت عقب نماندن از قافله کتاب را می خواند.
هر اندازه هم که آیندگان، نویسنده ای را بزرگ و ستودنی و آموزنده بیابند باز هم در زمان حیاتش در چشم معاصران، ضعیف و زبون و بی مزه می آید.
یک اثر بزرگ و فوق العاده و اصیل فقط آنگاه خلق می شود که مؤلفش افکار، روش و عقاید معاصرانش را نادیده بگیرد.
آنها که از میان اکثریت بیرون می آیند، آنها که نابغه نام می گیرند، تنها آنان والایان حقیقی نوع بشرند.
ارزش آثار نابغه چنان است که در میان همه ی مردان تنها او می تواند چنین تحفه ای به جهان پیشکش کند.
خواندن زندگینامه یک فیلسوف به جای مطالعه ی آثارش مانند نادیده گرفتن یک نقاشی و توجه به ساخت قاب آن است.
نابغه همنشین خود را فراموش می کند و بی توجه به اینکه آیا وی سخنان او را می فهمد یا نه، چنان به حرف زدن ادامه می دهد که گویی کودکی با عروسکش سخن می گوید.
اینکه مغز باید نوکر و کارگر شکم باشد در حقیقت عقیده ی آن کسانی است که نه حاصل دسترنج خود را می خورند و نه به سهم خود قناعت می کنند.
استعداد بشر همواره با محدودیت روبه رو است و هیچ کس بدون داشتن برخی ضعفها نمی تواند نابغه گردد؛ این ضعفها حتی می تواند محدودیت های ذهنی باشد.
جماعت درس خوانده ی باسواد آنقدر افراط می کنند و گندش را بالا می آورند که افتخار و شرف نابغه را لکه دار می کنند؛ دقیقاً به همان صورت که ایمان به مقدسات به جهل و خرافه پرستی ابلهانه بدل می گردد.
افتخار، بوقلمون صفت است و وانگهی اگر در آن دقیق شوید، کم ارزش؛ هرگز با تلاشی که کرده اید برابر نیست و یا آن لذتی که به شما می بخشد محصول خودش نیست، بلکه این تلاش است که افتخار را ارزش می بخشد.
هیچ کس خود را آنگونه که براستی هست نمی نمایاند، بلکه نقاب خود را بر چهره می زند و نقش خود را بازی می کند. در حقیقت، مراتب اجتماعی ما چیزی بیش از یک کمدی بی سر و ته نیست.
اگر کسی نشان دهد که تو را خوار می دارد و حقیر می شمارد، در نهایت نشان داده که توجه زیادی به شخص تو دارد و می خواهد کاری کند که از ارزش کمی که برایت قایل است آگاه شوی.
آنچه مردم را سنگدل می سازد این است که در هر انسان تنها آن میزان توان هست که بتواند دردها و رنجهای خود را تحمل کند.
هیچ کس نمی داند چه توانایی هایی برای تقلا و تحمل رنج در خود دارد، تا زمانی که اتفاقی می افتد و این نیروها را به جنبش در می آورد.
هنگامی که توان روحی انسان نابود شود و تحلیل رود، زندگی در نظرش بس کوتاه و بی ارزش و زودگذر خواهد آمد و در آن هیچ چیز رخ نخواهد داد که ارزش انگیزش هیجان وی را داشته باشد.
یک پزشک همه کس را می تواند درمان کند جز خودش را؛ زمانی که بیمار شود، نزد یک همکار می رود.
خردها از اساس با یکدیگر اختلاف دارند، اما با ملاحظات صرفاً کلی نمی توان به این تفاوتها پی برد.
اگر آموزش چیزی را پیش از پنج سالگی آغاز کنید و با وقار و آرامش فراوان آن را به گونه ای مداوم تکرار کنید برای ابد در ذهنتان باقی خواهد ماند. زیرا در مورد انسانها هم بسان حیوانات، آموزش تنها آنگاه با موفقیت همراه است که از دوران کودکی آغاز شود.
پس از مدتی طولانی امکان دارد که بر مرگ رقبا و دشمنانمان هم تقریباً به قدر مرگ دوستان و عزیزانمان غصه بخوریم؛ البته زمانی که ایشان را به عنوان شاهدان پیروزیهای درخشانمان از دست داده باشیم.
اینکه حساب، نازلترینِ فعالیتهای ذهنی است با این حقیقت اثبات می گردد که تنها عملی است که با یک عدد ماشین هم انجام پذیر است.
هر عدم تناسب بین اراده و خرد به بدبختی انسان منجر می گردد.
زندگی تکنولوژیک دوران ما، با کمال بی سابقه اش و افزایش و ازدیاد اسباب تجمل، این فرصت را به ما داده تا میان فراغت و فرهنگ متعالی تر و زحمت و فعالیت و رفاه بیشتر دست به انتخاب بزنیم و البته عوام به فراخور شخصیت خودشان دومی را انتخاب می کنند.
ازدواج یعنی نصف کردن حقوق و دوچندان کردن مسئولیت ها.
هر حقیقت از سه مرحله می گذرد: اول مورد تمسخر قرار می گیرد. دوم به شدت با آن مخالفت می شود و سوم به عنوان یک امر بدیهی مورد پذیرش قرار می گیرد.
هر کس محدودیتهای دید خود را محدودیتهای دنیا می انگارد.
ما سه چهارم [ وجود ] خودمان را به تاوان اینکه شبیه دیگران باشیم از دست می دهیم.
هر قومی اقوام دیگر را مسخره می کند؛ در حالی که همه بر حق هستند.
زندگی نامه انسان عبارت است از: مدهوش بودن از امیدها و آرزوها و پای کوبان به آغوش مرگ پناه بردن.
همه آرزوها از نیاز سرچشمه می گیرد، یعنی از کمبودها و رنجها.
هنر، گونه ای رستگاری است؛ ما را از خواستن، یعنی درد و رنج، آزادی می بخشد و تصاویر زندگانی را دلربا می سازد.
برای نیل به خوشبختی هیچ راهی نادرست تر از لذت طلبی و کوشش برای درک عیش و نوش و خوشی های جهان نیست.
تمام حقایق سه مرحله را پشت سر گذاشته اند: اول، مورد تمسخر قرار گرفته اند. دوم، به شدت با آنها مخالفت شده است و سوم، به عنوان یک چیز بدیهی پذیرفته شده اند.
ایده ها الگوهای ازلی ای هستند که در قلمرو ذاتها یا هستی های حقیقی وجود دارند و آدمیان تنها هنگامی که خود را از توجه به جزییات، در اینجا و اکنون (مکان و زمان) رها سازند وارد آن قلمرو می شوند.
نگهداری دم ماهی و دل زن از دشواری ها است.
وظیفه ی هنرها توصیف موارد خاصی از حقیقت نیست، بلکه نشان دادن امور مطلق و کلی ای است که در پشت این موارد خاص و جزیی قرار دارند.
ازدواج یعنی با چشمان بسته به امید گرفتن یک مارماهی، دست فروبردن در جوالی [ =ظرفی از پشم بافته ] پر از مار.
عشق و عاشقی هر چند لطیف و پر احساس ابراز گردد باز هم ریشه در شهوت دارد و بس.
هر کتابی که به خواندنش می ارزد باید در آن واحد دوبار خوانده شود. رعایت دستور فوق دو علت دارد: یکی اینکه در مطالعه دوم، قسمت های مختلف کتاب بهتر درک می شود و قسمت اول کتاب زمانی نیک فهمیده می شود که از پایان آن نیز آگاه باشیم و دیگر اینکه در این دو مطالعه وضع روحی ما یکسان نیست، در مطالعه ی دوم ما نظر تازه ای نسبت به هر قسمت پیدا کرده و جور دیگری تحت تأثیر آن کتاب قرار می گیریم.
کتابخانه تنها یادبود مطمئن و ماندگار نوع بشر است.
انسانهای بزرگ مانند عقابند که آشیانه ی خود را بر فراز قله های بلندِ تنهایی می سازند.
زبان، ارزشمندترین میراث یک ملت است.
اشخاصی که هرگز وقت ندارند آنهایی هستند که کمتر کار می کنند.
آنکه خود را حقیر می شمارد، در حقیقت، فرد متکبری است.
ما به ندرت درباره آنچه که داریم فکر می کنیم، در حالی که پیوسته در اندیشه چیزهایی هستیم که نداریم.
اگر با شخص مباحثه کنیم و تمام قدرت استدلال و بیان خود را به کار اندازیم، چقدر ناراحت و خشمگین خواهیم شد، زمانی که بفهمیم طرف [ مقابل ] نمی خواهد بفهمد و ما با اراده او سر و کار داریم؛ اینجاست که منطق بی فایده است.
موسیقی اصیل آن است که در ورای خود بیانگر ایده ای باشد.
اراده، آن مرد کور نیرومندی است که بر دوش خود مرد شل بینایی را می برد تا او را رهبری کند.
زیبایی اگرچه مایه شرافت است، اما در معرض هزاران شر و آفت است.
اولین درسی که پدر و مادر باید به فرزندان خود بیاموزند، راستی و درستی است.
افراد پست و فرومایه از خطاهای اشخاص بزرگ لذت فراوان می برند.
ایده ها در بیرون زمان قرار دارند و در نتیجه ابدی هستند.
هر جدایی یک نوع مرگ است و هر ملاقات یک نوع رستاخیز.
اگر ما چیزی را می خواهیم، از آن جهت نیست که دلیلی بر آن پیدا کرده ایم، بلکه چون آن را می خواهیم، برایش دلیل پیدا می کنیم.
تجربه نشان داده است افرادی که دارای نبوغ هنری فوق العاده بوده اند، در ریاضیات استعداد نداشته اند. هیچ کس نمی تواند در هر دو رشته ممتاز گردد.
آیا [ این ] جهالت نیست که انسان ساعتهای شیرین امروز را فدای روزهای آینده کند.
نوابغ بر خلاف اشخاص عادی، تنها به فکر خود نیستند و منافع شخصی را در نظر نمی گیرند. بدین جهت در آثار نوابغ همیشه نظریاتی دیده می شود که دارای جنبه کلی و جهانی است و از حدود زمان فراتر می رود.
ممکن است انسان در مورد مسایل دیگران درست قضاوت کند، ولی در مسایل مربوط به خودش به خطا رود. زیرا هنگام قضاوت در امور خودمان، «اراده» به فعالیت پرداخته و «عقل» را از کار می اندازد. از این رو شخص باید با دوست خود مشورت کند.
نخستین و مهمترین سبب های نیک بختی انسان، عبارت است از خلق و خوی خود او.
یکی از راههای رسیدن به کامیابی و پیروزی، داشتن آگاهی و پول است.
بشر تنها آفریده ای است که نمی خواهد آن باشد که هست.
پیش روی من گام برندار که پشت سرت گام برنخواهم داشت. پشت سرم گام برندار که پیش روی تو گام برنخواهم داشت. تنها کنارم گام بردار و دوست من باش.
هیچکس مجبور نیست انسان بزرگی باشد؛ تنها، انسان بودن کافی است.
باید آزادی را همراه عدالت انتخاب کرد؛ یکی بدون دیگری بی معناست. اگر کسی نان شما را بگیرد آزادی شما را هم گرفته است و اگر کسی آزادی شما را برباید مطمئن باشید که که نان شما نیز در معرض تهدید است.
آزادی، تنها ارزش جاودانه ی تاریخ است.
تنها وظیفه ی انسان، عشق ورزیدن است.
باید تمدن در خدمت بشریت باشد، نه بشریت در خدمت تمدن.
بهترین برنامه ریزی برای آینده استفاده درست از زمان حال است.
وجود ما نویسندگان و هنرمندان اگر تنها یک علت داشته باشد، آن علت چیزی نخواهد بود جز سخن گفتن به جای همه کسانی که نمی توانند سخن بگویند.
به سختی می توان در بین مغز های اندیشمند جهان، کسی را یافت که دارای یک نوع احساس مذهبی مخصوص به خود نباشد؛ این مذهب با مذهب یک شخص عادی تفاوت دارد.
من می‌پذیرم که اندیشه‌‌ها، روی بدن انسان، اثر می‌گذارند.
دشواری‌های بزرگی که ما با آن‌ها روبرو هستیم، نمی‌توان با همان دیدگاهی که آن‌ها را پدید آورده است، از بین برد.
تخیل، همه چیز است. تخیل، پیش‌بینی جذابیت‌های آینده است.
در مسیر کشف، هوش، نقش زیادی ایفا نمی‌کند. جهشی در هشیاری ایجاد می‌شود که می‌توانید آن را شم و شهود یا آرزو نام نهید؛ آن گاه راهکار، خود به خود به سوی شما می‌آید و نمی‌دانید چگونه یا چرا.
هیچ دشواری را نمی توان در همان سطحی که به وجود آمده از بین برد؛ باید یاد بگیریم که نگاهمان را به جهان تغییر دهیم.
مهم‌ترین مسأله این است که دست از پرسیدن برنداریم.
آنچه به راستی فراتر از فهم ماست، خودش را به والاترین شکل خرد نمایان می‌سازد و درخشان‌ترین زیبایی را دارد.
پندار و گمان، به مراتب مهم‌تر از دانش است.
در سقوط افراد در چاه عشق، قانون جاذبه تقصیری ندارد.
دانش بدون دین لنگ است، دین بدون دانش کور.
تخیل بسیار مهم تر از دانش است؛ دانش محدود است، اما تخیل جهان را در بر می گیرد.
هر چه بیشتر می آموزم بیشتر به نادانی خود پی می برم.
بهتر آن است که ذهن را برای اندیشیدن مورد استفاده قرار دهیم نه برای انبار کردن اطلاعات.
فرصت ها در دل مشکلات نهفته اند.
از دیروز بیاموز، برای امروز زندگی کن و به فردا امید داشته باش.
تنها دو راه برای زیستن در زندگی خود داری، اول اینکه هیچ معجزه ای را باور نکنی و دیگر اینکه همه چیز را معجزه بدانی.
لذت نگریستن و درک طبیعت برترین نعمت است.
... از دیدگاه زندگی روزانه یک چیز است که آن را خوب می دانیم : انسان برای انسانهای دیگر در اینجاست.
زندگی هر شخص زمانی شروع می شود که بتواند بیرون از خودش زندگی کند.
مسایل مهمی که با آن روبرو هستیم، با همان ذهنیتی که آنها را ایجاد کردیم، حل شدنی نیستند.
هیچ کس به خرد غایی نرسد، مگر آن را در خود جست و جو کند.
هیچگاه چیزی را خوب نمی فهمی، مگر اینکه بتوانی آن را برای مادربزرگت شرح دهی!
تفاوت بین نابغه و کودن بودن در این است که نابغه بودن محدودیت های خودش را دارد.
دو چیز را پایانی نیست: یکی جهان هستی و دیگری حماقت انسان. البته در مورد اولی مطمئن نیستم!
انسانهای باهوش مسائل را حل می کنند، نوابغ آنها را اثبات می کنند.
اندیشه های بزرگ همیشه با مخالفت شدید و خشونت بارِ اندیشه های مردم عادی روبرو بوده اند.
من می خواهم بدانم (خدا) چگونه این جهان را آفریده است. علاقه ای به این یا آن پدیده ندارم. در (طیف) این یا آن عنصر لطفی نمی بینم. من می خواهم اندیشه های ( او ) را بدانم؛ مابقی، جزییات است.
تنها زندگی ای ارزشمند است که صرف دیگران شود.
سه قدرت بر جهان حکومت می کند: 1- ترس 2- آزمندی 3- نادانی.
من به این مسأله باور راسخ [ =محکم و استوار ] دارم که تنها یک راه برای رهایی از شر سرمایه داری وجود دارد: برقراری اقصاد ِ سوسیالیستی به یاری آموزش و پرورشی درخور ِ تحقق اهداف سوسیالیستی. در چنین ساختاری ابزار تولید و فرآورده های آن به کل جامعه تعلق داشته و مصرف آن نیز طبق برنامه خواهد بود.
من نمی دانم انسانها با چه سلاحی در جنگ جهانی سوم با یکدیگر می جنگند، اما در جنگ جهانی چهارم، سلاح آنها سنگ و چوب و چماق خواهد بود.
باید شرم کنند، کسانی که بدون کمترین تأمل و تفکر از پدیده های معجزه آسای دانش و فن بهره می گیرند و سفیهانه از درک مفهوم هوشمندانه ی آن عاجزند؛ همانند گاوی که از لذت نشخوار گیاهان برخوردار، اما از دانش گیاه شناسی بی خبر است.
همزمان با گسترش دایره ی دانش ما، تاریکی ای که این دایره را در بر می گیرد نیز گسترده می شود.
اگر انسانها در طول عمر خویش، میزان کارکرد مغزشان یک میلیونیوم معده شان بود، اکنون کره ی زمین تعریف دیگری داشت.
سعادت یعنی افتخار به گذشته و تلاش برای حال و امید به آینده.
شتابنده ترین راه دریافت عشق، بخشیدن آن به دیگران است.
حقیقت تنها یک توهم است، حتی اگر روی آن پافشاری شده باشد.
تنها از دو راه می توان زندگی کرد: نخست، گویی هیچ چیز معجزه نیست؛ دوم، گویی همه چیز معجزه است.
اگر کسی احساس کند که هرگز در زندگی دچار اشتباه نشده، این بدان معنی است که هرگز به دنبال چیزهای تازه در زندگیش نبوده است.
زندگی مثل دوچرخه سواری می مونه ... واسه حفظ تعادلت همیشه باید در حرکت باشی ... .
غذایی که مردم را سالم نگه می دارد آن نیست که می خورند، بلکه آن غذایی است که خوب هضم می کنند.
هر کس بخواهد در باب دانش و حقیقت بر کرسی داوری بنشیند، خنده ی خدایان او را خراب خواهد کرد.
کمتر کسی می تواند بدون دغدغه و در کمال متانت به بیان باورهایی بپردازد که با تعصبات محیط اجتماعی او یکسان نباشد. بسیاری از مردم شهامت داشتن چنین باورهایی را هم ندارند.
من هرگز به آینده فکر نمی کنم، چرا که خودش به زودی خواهد آمد.
به یقین بر این باورم که پول نمی تواند کاروان بشری را به سوی پیشرفت هدایت کند؛ حتی اگر در دست فداکارترین فرد بشر برای این مقصود باشد.
به جای اینکه سعی کنید مرد موفقیت باشید، سعی کنید مرد ارزشها باشید.
هیچ کاری برای انسان سخت تر از فکر کردن نیست.
زیباترین چیز برای تجربه کردن، کارها و پیشامدهای اسرارآمیز و شگفت‌آور است.
دانش چیز شگفت انگیزی است، مشروط بر آنکه کسی مجبور نباشد از راه آن امرار معاش کند.
ما در پیشگاه خداوند، همگی به گونه‌ای برابر، خردمند و نادان هستیم.
تصور [ =انگاره ]، مهمتر از دانش است.
نحوه افکار و اندیشه های انسان به گونه ای است که امکان دارد تنها خواندن یک کتاب، پایه اندیشه ها و افکار او را بر مبنای جدید یا در مسیر خاص قرار دهد و چه بسا ممکن است کتابی، مسیر سرنوشت میلیونها انسان را در جاده مخصوصی بیندازد.
پی بردن به اسرار اتم برای من آسانتر از درک مکنونات [ =نهان داشته های ] یک زن است.
از نظر من، معادله [ =برابری و توازن ] مهمتر از سیاست است؛ زیرا سیاست برای اکنون است و معادله برای ابد.
به طبیعت عمیق عمیق نگاه کنید، آن زمان، همه ی مسائل را بهتر درک خواهید کرد.
الهام، تنها چیز مهم زندگی است.
وظیفه ی ما این است که خود را از زندانی که به گستره ی دلسوزی و در آغوش کشیدن تمام آفریده های طبیعت و زیبایی های آن است، برهانیم.
داشتن ابتکار و درک هر مطلبی [ =جستاری ]، مهمتر از داشتن دانش است.
دو چیز تفاوت فاحشی را بین انسان و حیوان به وجود می آورد : قدرت بیان و دروغگویی.
برای کسب چیزهای بزرگ، نه تنها باید تلاش کنیم، بلکه باید رویا هم داشته باشیم، نه تنها باید برنامه‌ریزی کنیم، بلکه همچنین باید باور هم داشته باشیم.
تنها تهیدستان هستند که نقد داد و ستد می‌کنند، نه از سر درست کاری بلکه از سر ناگزیری، چون کسی به آنها نسیه نمی‌دهد.
در نظام دیکتاتوری، دارایی یکی از امور برازنده است. در نظام دموکراسی، دارایی تنها امر برازنده است.
خنده، بهترین اسلحه جنگ با زندگی است.
دانش و آگاهی کلیدی است که تمام درها با آن باز می شوند.
دانش از خطا به دور است، اما دانشمندان همواره خطا می کنند.
مرگ هرگز دشوارتر از تولد نیست.
قوه تخیل و خیالبافی، مردمان حساس را به هنرپیشگی می کشاند و اشخاص گستاخ و بی پروا را قهرمان می سازد.
خنده طبیعی، فریاد موتور نیرومند بدن است.
هرکس خود را محور جهان می انگارد.
زن رسماً مربی مرد و پیراینده ی اخلاق اوست.
مادر، جلوه حق است، رضایت خدا است؛ باید خدا را خشنود نگاه داشت.
از پشت عینک طلا، دیدگان، درخشش ندارند.
مذهب خدمت بزرگی به عشق نمود زمانی که آن را گناه نامید.
زیبایی دنیا بسته به هنرهای زیبا است؛ هنر، مایه ی غرور و اسباب دلداری و آسایش خاطر است.
تا زمانی که به قدرت نرسیده ای فرمانبردار باش و چون به آن رسیدی، فروتن.
اندیشه های خوب، تراویده ی روح پاک است و بوی خوش، تراویده ی گل خوشبو.
اگر پنجاه ملیون نفر به یک چیز احمقانه باور داشته باشند، آن چیز همچنان احمقانه است.
هرگز به احساساتی که در برخورد اول با کسی پیدا می کنید نسنجیده اعتماد نکنید.
ما ساخته و پرداخته کسانی می شویم که دوستمان داشته اند.
خطا کردن یک کار انسانی است، اما تکرار آن یک کار حیوانی.
اگر همین افکار و اندیشه پریشان فلاسفه نبود، هم اکنون بشر مانند هزاران سال پیش با ترس و وحشت در غارها زندگی می کرد.
هرگز کتابی به کسی امانت ندهید، چون به شما برگردانده نمی شود. من تمام کتابهای کتابخانه ام امانتی است که از دیگران گرفته ام.
از ویژگیهای طبیعی آدمی است که عاقلانه و منطقی فکر می کند، اما پوچ و بی معنی رفتار می کند.
انسان در کتاب از چیزهایی با خبر می شود که دیدن خود آنها امکان پذیر نیست؛ زیرا عین آنها فرسنگها و یا قرنها و سالها [ از ما ] فاصله دارند.
نقص مهم امپراتوریهای بزرگ دنیا این بود که قوانین را مغزهای قوی برای مردان قوی می نوشتند و ضعف بشر را در نظر نمی گرفتند.
هیچ عیب ندارد که دانا و فیلسوف باشید، ولی اگر هستید، طوری رفتار کنید تا کسانی که با شما حرف می زنند، تصور کنند مانند خودشان ساده اید.
دانش، کلیدی است که همه ی دربها به آن باز می شود.
ما باید بتوانیم نشانه‌ها را حتی در دوردست‌ها ببینیم و دریابیم.
ضرورت‌هایی [=بایستگی‌] که پایه و بنیان یک پیشه را شکل می‌دهد، می‌تواند دنیا را دگرگون و غنی سازد.
به راستی، هیچ چیز هرگز نخواهد توانست جای همسفر از دست رفته را بگیرد.
کسی نمی‌تواند یک دوست کهن را بیافریند و از نو بسازد.
شکوه و بزرگی یک پیشه، شاید پیش از هر چیز، در یکی شدن روح‌هاست و این، یک شکوه راستین است؛ شکوه مناسبات روابط انسانی.
فقط گامی که به پیش برمی‌داریم، می‌تواند رهایی‌بخش باشد.
اگر انسان در طوفان رویدادها گرفتار شود، ترسش می‌ریزد. تنها ناشناخته‌هاست که لرزه به دل‌ها می‌افکند و سبب ترس و هراس آدمی می‌شود.
کار بزرگ مردمان بخشنده این است که با همه‌ی توان خود، افق‌های بیکران را در برمی‌گیرند.
بی‌گمان، انسان بودن یعنی متعهد [=پایبند] بودن.
آنهایی که به سبب پیشرفت تکنیکی زیاد بشریت، دچار ترس و هراس شده‌اند، هدف و وسیله را با هم اشتباه گرفته‌اند.
کسی که فقط با امید دستیابی به نعمت‌های مادی، دست به مبارزه می‌زند، خویشتن را از موهبتی [=دَهِش] که شایسته‌ی زندگی‌ست، بی‌بهره می‌سازد.
بر سفره‌ای که در زیر درخت سیبی پهن شده باشد، جز سیب بر آن فرود نخواهد آمد و سفره‌ی گسترده‌ی زیر ستارگان، فقط پذیرای غبارات کوکب‌هاست.
این فاصله نیست که اندازه‌ی دوری را تعیین می‌کند؛ دیوار باغ خانه‌ی ما می‌تواند اسرار بیشتری را نسبت به دیوار چین در خود نگه دارد.
فصل‌ها می‌گذرد و ما در عصرها مانده‌ایم... و نعمت‌های زمین، همچون شن ظریف صحرا که از میان انگشتان می‌لغزد، از کف ما بیرون می‌رود.
در صحرا، آدم‌ها همیشه آزاد هستند و از گنج‌های آشکار و دیدنی، جانبداری نمی‌کنند؛ چرا که صحرا برهنه است و فقط می‌توان از یک گستره‌ی پنهان و ناپیدا جانبداری کرد.
دوست داشتن، تنها نگریستن به یکدیگر نیست، بلکه با هم نگریستن در یک جهت است.
بکوشید پیش از آنکه کسی را داوری کنید، او را درک کنید.
راستی و درستی برای انسان، همان چیزی‌ست که از او یک مرد می‌سازد.
راستی و درستی، زبانی‌ست که همگان را آزادگی می‌بخشد.
هنگامی که به نقش خود- هر اندازه هم مبهم باشد- خِرد کافی پیدا کنیم، فقط در آن صورت است که احساس شادمانی خواهیم کرد.
بسیاری از کسانی که مدت‌ها با عشقی بزرگ سر کرده‌اند و سپس از آن، بی‌بهره گشته‌اند، بیشتر، از نجابت شگفت خویش به ستوه می‌آیند و آنگاه فروتنانه و با عشقی ساده و عادی، نیک‌بختی خود را می‌سازند.
با مرگ یک انسان، دنیای ناشناسی با او می‌میرد.
در تنهایی مرگ، هیچ چیز از چشم نمی‌افتد.
تا زمانی که در این دنیا گیر نیفتیم، نمی‌توانیم آن را در گمان آورریم و پیش‌بینی کنیم.
ضرورت [=بایستگی] را نمی‌توان پیش‌بینی کرد.
درد غربت، گرایشی‌ست که کس نمی‌داند از چیست… هوس است و میل؟… هرچه هست، برای بیان آن، هیچ واژه‌‌ای یافت نمی‌شود.
آنچه انسان را رهایی می بخشد، برداشتن گامی است که در پی آن، گامهای دیگر هم برداشته شود.
بالاترین خوشی ها در شور و شوقی است که انسان را به ماجراجویی ها و پیروزیهای بزرگ و فعالیتهای نوآورانه وادار می کند.
عشق آن نیست که به هم خیره شویم، عشق آن است که هر دو به یک سو بنگریم.
هر آدم بزرگی هم روزی روزگاری بچه ای بوده؛ گیرم کمتر کسی از آنها این را به یاد می آورد.
بزرگترها اگر به خودشان باشد هیچ وقت نمی توانند از چیزی سر در بیاورند. برای بچه ها هم خسته کننده است که همین جور مدام هر چیزی را به آنها توضیح بدهند.
بچه ها باید نسبت به آدم بزرگها گذشت داشته باشند.
دنیا برای پادشاه ها به گونه عجیبی ساده شده و تمام مردم تنها یک مشت رعیت به حساب می آیند.
حق داریم توقع داشته باشیم چون اوامرمان عاقلانه است.
محاکمه کردن خود از محاکمه کردن دیگران خیلی مشکلتر است. اگر توانستی در مورد خودت قضاوت درستی بکنی، معلوم می شود یک فرزانه تمام عیاری.
برای خودپسندها دیگران تنها یک مشت ستایشگرند.
خودپسندها جز ستایش خودشان چیزی را نمی شنوند.
چیزی که زیبا باشد بی گفت و گو مفید هم هست.
شما را به خدا بیخودی وقت خودتان را سر این جریمه مدرسه به هدر ندهید؛ این کار بیهوده ای است.
به خود می گویم ستاره ها برای این روشن هستند که هر کسی بتواند یک روز مال خودش را پیدا کند!
آدمها دیگر برای سر درآوردن از چیزها وقت ندارند. همه چیز را همین جور حاضر آماده از دکانها می خرند. اما چون دکانی نیست که دوست معامله کند، آدمها مانده اند بی دوست.
سرچشمه ی همه سوءتفاهم ها زیر سر زبان است.
جز با چشم دل هیچ چیز را چنان که باید نمی شود دید؛ نهاد و گوهر را چشم سر نمی بیند.
ارزش گل تو به قدر عمری است که به پایش صرف کرده ای.
آدمیزاد هیچ وقت جایی را که هست خوش ندارد.
تنها بچه ها هستند که می دانند پيِ چه می گردند. بچه ها هستند که کلی وقت صرف یک عروسک پارچه ای می کنند و عروسک برایشان آنقدر اهمیت پیدا می کند که اگر یکی آن را از آنها کش برود می زنند زیر گریه.
حتی اگر آدم دم مرگ هم باشد داشتن یک دوست، عالی است.
چیزی که کویر را زیبا می کند این است که یک جایی یک چاه قایم کرده است.
چه خانه باشد، چه ستاره، چه کویر، چیزی که اسباب زیبایی اش می شود نامرئی است.
آدمها!... می چپند توی قطارهای تندرو، اما نمی دانند دنبال چه می گردند؛ این است که بنا می کنند دور خودشان چرخک زدن.
عشق، تمرین نیایش است و نیایش، تمرین سکوت.
زندگی به ما آموخته که عشق در نگاه خیره به یکدیگر نیست، بلکه در یک سو نگریستن است.
معنای هر چیز در خودش نیست، بلکه در نوع برداشت ما از آن نهفته است.
شما هیچ به گل من نمی مانید. شما هنوز هیچ چیز نشده اید. کسی شما را اهلی نکرده و شما نیز کسی را اهلی نکرده اید. برای شما نمی توان مُرد. البته گل سرخ من هم در نظر یک رهگذر عادی به شما می ماند، اما او به تنهایی از همه ی شما برتر است؛ زیرا او گل سرخ من است...
یک انسان، تنها می تواند با قلبش به درستی ببیند؛ چیزی که لازم و ضروری باشد، با چشم دیده نمی شود.
نگاهت رنج عظیمی است، وقتی به یاد من می آورد که چه چیزهای زیادی را هنوز به تو نگفته ام.
بینش حقیقی در قلب صورت می گیرد؛ امور اساسی با چشم دیده نمی شوند.
انسان در مزه‌ی گیرای ماجراهای بلندپایه و پیروزمندانه و در کارهای نوآورانه است که، شادی نهایی را می‌یابد.
آنان که خرسندی بیشتری دارند، آرزوی کمتری دارند.
آن که در درون آسایش دارد، همه ی دنیا را در آسایش می بیند.
کامیابی، کلید دارد.
من زمانی کامیاب هستم و توانگر می‌شوم که احساس کنم دارم کاری فراگیر و جهانی انجام می‌دهم.
هرچه بیشتر ببخشید، بیشتر دریافت می‌کنید.
اگر پول داشته باشید، به راه نادرست نرفتن، آسانتر است.
ارزش هایی که برای خود برمی گزینید، بر همه ی تصمیم های شما در زندگی اثر می گذارند.
افرادی دارای قدرت هستند که فلسفه ی زندگی و کنش های آنان یکی باشد.
باید بدانیم، آنچه همچون نیرویی مغناطیسی، جهت زندگی ما را آشکار می کند، قدرت جادویی ارزشها است.
ارزشها، نیروهایی هستند که در پیش روی ما قرار دارند و ما را به گرفتن تصمیم هایی وا می دارند که جهت و هدف نهایی زندگی ما را روشن می سازند.
تنها راه دستیابی به نیک بختی درازمدت آن است که بر مبنای بزرگترین آرمانهای خود زندگی کنیم، یعنی هدف راستین خود را بشناسیم و بر پایه ی آن به کنش بپردازیم.
آنچه در زندگی بیشتر مردم، مایه ی اندوه است، این است که بیشتر، می دانند در زندگی خود خواهان چه چیزهایی هستند، ولی به درستی نمی دانند که چه کسی می خواهند باشند.
تنها راه نیک بختی و خشنودی جاودانی این است که بر پایه ی ارزشهای راستین خود زندگی کنیم.
برای اینکه به خوشبختی راستین برسید، باید تفاوت میان وسیله و هدف را بدانید و به ناگزیر در جهت هدف یا ارزش پایانی به جنبش درآیید.
اگر سلسله مراتب ارزشهای خود را بشناسید، دلیل کنش هایتان برای خودتان روشن تر می شود و می توانید در زندگی، ثبات بیشتری داشته باشید.
کسانی که به مجردِ برخورد با سختی، کار را رها می کنند، هرگز به جایی نمی رسند.
باید گفت که چه در درون شرکتها و چه در روابط بین افراد، مدیریت از هر چیزی مهمتر است.
افراد، برای فرار از رنج، تلاش بیشتری می کنند تا برای کسب لذت.
بزرگترین خشنودی های زندگی، زمانی به دست می آید که انسان بداند در راستای باورهای راستین خود، رفتار کرده است.
بیشتر ما برای باز شناختن بهای هر چیز، قانونی داریم و آن اینکه، خواستار امور کمیاب هستیم و برای امور بسیار شگفت انگیزی که پیوسته در پیرامون مان رخ می دهد، ارزشی قائل نیستیم.
برای احساس شادکامی و خوشبختی، لزومی ندارد که پیشامد ویژه ای رخ دهد.
می توانید هم اکنون، احساس شادی کنید، بدون اینکه هرگز به دلیل ویژه ای نیاز باشد.
اگر زندگی خود را به گونه ای بنا کنیم که خوشبختی ما وابسته به اموری بیرون از دسترس ما باشد، در آن صورت، احساس رنج خواهیم کرد.
اینکه احساس کنید، ارزشهای مورد نظرتان برآورده می شود یا نه، بستگی به قوانین فردی شما دارد.
زندگی، پدیده ای دگرگون شونده است، از این رو، قوانین ما باید به گونه ای باشد که به ما اجازه ی سازگاری، رشد و لذت را بدهد.
بیشتر کامیابی من ناشی از این باور است که می دانم توانایی انجام بسیاری از کارها را دارم، هرچند که آن کارها را پیش تر انجام نداده باشم.
اینکه دیگران، همه ی باورهای شما را بپذیرند، امری، نشدنی است.
کسانی که خود را همیشه خوب و خوش احساس می کنند، رفتارشان با دیگران بهتر است و به عنوان یک فرد انسان، از توانایی های خود بیشتر بهره می گیرند.
اگر کامروا نشوید، زندگی، خود به خود و به میزان کافی، شما را دچار رنج خواهد ساخت و نیازی نیست که با ایجاد قوانین سخت، پیوسته خود را دچار رنج و اندوه کنید.
هر کسی دارای قوانین و ارزش های ویژه ای است که ممکن است با قوانین و ارزش های شما متفاوت [ =دیگرگون ] باشد؛ ارزش های آنها نه بهتر است و نه بدتر.
قوانین فردی، بر همه ی کنش های ما فرمانروایی می کنند.
به یاد داشته باشید که هر گاه از دست کسی خشمگین و یا برآشفته شدید، این، قوانین فردی شما است که ناآرام تان کرده است، نه رفتار طرف مقابل.
اگر قواعد بازی را ندانید، امکان بُرد وجود ندارد.
اگر به دیگران، قوانین خود را نگویید، نباید امید داشته باشید که آنان بر پایه ی قوانین شما رفتار کنند.
اگر نخواهید دست کم، برخی از قوانین دیگران را بپذیرید و پاس بدارید، نباید امیدوار باشید که دیگران، بر پایه ی قوانین شما رفتار کنند.
اگر قرار باشد که در برابر هر چیزی، واکنش نشان دهیم، پیوسته از فشار روانی، رنج خواهیم برد.
خودباوری انسان، برآمده از این است که خود را بر شرایط زمانه چیره ببیند، نه اینکه شرایط بر او چیره باشد.
قوانین فردی خود را به گونه ای سامان دهید که به شیوه ها و راههای بسیار انبوه و گوناگون، احساس عشق و محبت کنید و لذت بردن را برای خویش بسیار آسان سازید.
اگر قوانین دیگران را ندانید، بی شک، بازی را خواهید باخت، زیرا ناگزیر، دیر یا زود، آن قوانین را زیر پا خواهید گذاشت.
یادتان باشد که نیروبخش ترین قانون این است: با وجود هر پیشامدی، از زندگی خود لذت ببرید.
اگر بخواهیم سبب رفتار انسانها را بدانیم، بررسی مهمترین و کارسازترین تجارب مرجع زندگی آنها، بی گمان، راهنمای خوبی است.
هرچه تجارب زندگی ما بیشتر و کیفیت آنها بالاتر باشد، میزان حق گزینش ما بیشتر می شود و بهتر می توانیم معنای [ =چَم ] هر چیز را دریابیم و توان خود را برای انجام هر کار بسنجیم.
اگر بر این باورید که فرد باهوشی هستید، سبب آن، این است که چارچوبهای مرجع روشنی را در ذهن خود، پویا می کنید که این احساس اطمینان را نیرو می بخشد.
خوبی یا بديِ هر چیزی نسبی است و بستگی به این دارد که با چه چیز سنجیده شود.
نیروی انگاره ی ما، ده بار توانمندتر از نیروی اراده است.
اگر قدرت انگاره ی خود را از قید و بند رها کنیم، خودباوری و بینشی در ما ایجاد می شود که محدودیت های گذشته مان را در هم می شکند.
اگر کسی در هر یک از زمینه های زندگی، بهتر از ما واکنش نشان دهد، ساده ترین دلیل اش آن است که راهی بهتر برای داوری و معنا [ =چَم ] کردن امور دارد و می داند که در هر مورد، چه واکنشی نشان دهد.
کلید بنیادی داوری عالی این است که در هنگام ارزیابی امور و رویدادها، دارای روحیه ی نیرومند و حالت فکری و عاطفی مثبت باشیم.
چنانچه می‌خواهید در هر کاری به مهارت، چیرگی و استادی برسید، می‌بایست به درستی بدانید چه می‌خواهید و دریابید که برای دستیابی به آن، به چه چیزی نیاز دارید.
اگر خواسته‌ی خود را بیان کرده باشید، بی‌گمان، به پاسخ خواهید رسید، ولی زود ناامید نشوید.
بسیار پیش می‌آید که در زندگی، تجربه و احساس خوبی پیدا می‌کنید، ولی هرگز از خودتان نمی‌پرسید که چه امری، این احساس خوب و خوشایند را ایجاد کرد!
هرچه چیزی را بیشتر اندازه‌گیری کنید و مقادیر کمّی آن را روشن کنید، در مورد آن، خودآگاه‌تر و هوشیارتر می‌شوید و هرچه خودآگاه‌تر شوید، آن تجربه‌ی احساسی را بهتر و خوشایندتر می‌کنید.
حتی هراسناک‌‌ترین و دردناک‌ترین تجربه‌ها و احساسات را می‌توانید با میل و اراده‌ی خودتان دگرگون سازید.
بیشتز زمانها ناچاریم کارهایی انجام دهیم که زیاد از آن خوشمان نمی‌آید، ولی می‌توانیم احساس خود را دگرگون سازیم.
در زندگی نمی‌توانید بی‌آنکه به راستی بخواهید، از بسیاری چیزها سرخوش باشید.
به یاد داشته باشید، معنا [ =چَم ] و مفهوم زندگی، چیزی است که برمی‌گزینید و کنترل آن، همیشه در دست شماست.
هریک از ما در زندگی، حق گزینش داریم و می‌توانیم اندیشه‌ها و احساسات خود را برگزینیم. چنانچه آگاهانه به گزینش نپردازیم، بهای آن را خواهیم پرداخت.
همه‌ی پیشرفت‌ها و دستاوردهای انسان، نتیجه‌ی پیوستگی در تلاش و نیز پایبندی اوست؛ آن هم تلاشی هدفمند و پایدار.
همه‌ی ما این توانایی را داریم که با دشواری‌ها و بازدارنده‌ها برخورد کنیم، بر آنها پیروز شویم و بر ترس‌های خود چیره گردیم.
چنانچه انسانها همواره در حالت احساسی تردید، دودلی و دوگانگی بودند، به ندرت می‌توانستند به کامیابی درازمدت برسند یا به چیزی که به راستی ارزشمند است دست یابند.
ترس، شک و تردید و نبود اطمینان و باور، هرگز نتایج چندان گهرباری ندارند و نخواهند داشت.
اطمینان و باور، چیزی نیست که آن را در بیرون از خود بجوییم و به سوی آن، دست دراز کنیم.
همه‌ی رویاهای بشر دست یافتنی هستند و به جرأت می‌توان گفت، رویایی وجود ندارد که نتوانیم به آن دست یابیم.
بسیاری از ما در زندگی شخصی با چیزی به مراتب کمتر از آنچه سزاوارش هستیم، زندگی می‌کنیم.
چنانچه به راستی خواهان آن باشید که به خودباوری و بی‌گمانی راستین برسید، بی‌شک راه آن را خواهید یافت.
تا زمانی که جستاری سبب دگرگونی رفتاری شما نشده است، هنوز آن را به خوبی فرا نگرفته‌اید.
هیچ چیز در زندگی معنا ندارد، مگر معنایی که شما به آن بدهید.
در جستجوی قهرمان نباشید، بلکه خود قهرمان بشوید.
به هیچ دسته کلیدی اعتماد نکنید بلکه کلید سازی را فرا بگیرید.
هدف های بزرگ، انگیزه های بزرگ ایجاد می کنند.
بزرگترین سد در برابر صمیمیت این است که فکر کنید دیگران نیز جهان را مانند شما نمی بینند.
تصمیمات ما هستند که سرنوشت ما را تعیین می کنند.
گام نخست پیروزی، آگاهی است.
راه موفقیت، همیشه در حال ساخت است؛ موفقیت پیش رفتن است، نه به نقطه پایان رسیدن.
شاید به راستی تنها دشواری بزرگ و ناگشودنی، آن است که هرگز دشواری‌ نداشته باشید.
چنانچه هنوز با دشواری‌هایی دست و پنجه نرم می‌کنید، نشانه‌ی آن است که زنده، تندرست و نیرومند هستید.
آنچه شادمانی و خوشبختی شما را در زندگی رقم می‌زند، کامیابی‌ها و پیروز‌هایتان نیست. این، هویت، منش و ماهیت بنیادی شماست که باارزش است و می‌توانید به آن ببالید.
مهم نیست که چه کار کرده‌اید، مهم این است که خود را چگونه ساخته‌اید و چگونه انسانی شده‌اید.
می‌بایست به روشی زندگی کنید و به گونه‌ای با مسائل و دشواری‌هایتان روبرو شوید که در پایان زندگی، با افسوس نگویید، ای کاش چنین و چنان کرده بودم.
چنانچه با مسائل و دشواری‌هایتان رویرو نشوید، در پایان زندگی، احساس خواهید کرد که تنها یک دهم از آن را زندگی کرده‌اید.
چنانچه از دشواری‌ها نهراسید و به پیشباز آنها بروید، سربلند خواهید بود؛ آن هم با این آگاهی که از زندگانی، بهره‌ی کافی جسته و سراپا و با همه‌ی وجود، زنده بوده‌اید و زندگی کرده‌اید.
زمانی که با دشواری‌‌ها و مسائل خود، برخورد مناسب می‌کنید و آنها را به فرصت‌هایی جهت رشد و دگرگونی شخصی بدل می‌سازید، زندگانی خود را به سفری زیبا، پر ماجرا و هیجان‌انگیز بدل خواهید کرد.
چنانچه نتوانید مفهوم و هدف ویژه‌ای برای زندگانی خود پیدا کنید، احساس خرسندی، شادمانی و خوشبختی راستین از زندگانی‌تان رخت برخواهد بست.
شاید زمان آن رسیده باشد که دوباره بر روی چَم، مفهوم و هدف از زندگانی خود تمرکز و توجه کنید.
هریک از ما انسان‌ها برای زندگی خود به دلیل و هدفی نیاز داریم.
کامیابی‌ها و پیروزی‌ها هرگز نمی‌توانند خلاء روحی و روانی شما را پر کنند. ممکن است به گونه‌ای موقت سبب شادمانی‌ شما شوند، ولی هرگز نمی‌توانند در درازمدت، خوشبختی و شادمانی راستین را به شما هدیه کنند.
چنانچه کامیابی‌ها و دستاوردهای شما به زندگی‌تان مفهومی نبخشند، همه بیهوده خواهند بود.
بی‌شک زندگی ما انسانها هدفی دارد. بدون باور پابرجا به این چَم، مفهوم و هدف، دیگر انگیزه‌ای برای زندگی باقی نمی‌ماند.
آنچه سرانجام به زندگی انسان شکل می‌بخشد و سرنوشت او را رقم می‌زند، اراده‌ی او برای انجام کارهاست.
احساسات و عواطف شما به نوبه‌ی خود، زندگی و سرنوشت و نقشی را که در آن ایفا خواهید نمود، رقم می‌زند.
ممکن است خداوند گهگاهی در برخی از رویدادها و امور دیر کند، ولی بدان چَم نیست که به ما پشت کرده و ما را برای همیشه فراموش کرده است. مگر آنکه خودمان جا بزنیم و ناامید شویم و برای همیشه، به خودمان پشت کنیم.
چنانچه کسی را باور نکنید، خواهید مُرد.
در این زندگانی، هر چیزی که به‌ راستی ارزشمند باشد، مستلزم ایمان و باور پابرجاست.
چنانچه شکاک و بدبین باشید، هرگز نمی‌توانید پیشه‌ای را راه‌اندازی کنید.
بدون ایمان و باور پابرجا، نمی‌توانید زندگی کنید.
سوءتفاهم میان افراد، هنگامی رخ می‌دهد که، در دو دنیای بسیار دیگرگون زندگی کنند.
واژه‌ها و گفته‌ها، همواره نقش بسیار مهمی در احساسات ما دارند.
هیچ‌کس دوست ندارد درباره‌اش پیشداوری کنند یا سرزنش شود، حتی خودتان؛ پس بکوشید هرگز چیزی را که برای خود نمی‌پسندید، به دیگران نیز روا ندارید.
دشواری در این است که بیشتر ما فریادی را که به چَم درخواست کمک است، با فریادی دیگر که آن هم به چَم درخواست کمک است، پاسخ می‌دهیم.
چنانچه می‌خواهید روابطی پایدار و ماندگار داشته باشید، می‌بایست درباره‌ی هویت و ماهیت بنیادی نزدیکان و افراد زندگی خود یک تصمیم قلبی بگیرید.
چنانچه دیگران احساس خوبی نسبت به شما نداشته باشند، در درازمدت، شما نیز نمی‌توانید احساس خوبی نسبت به آنها و خودتان داشته باشید.
به یاد داشته باشید، پیش از آنکه بکوشید با کسی ارتباط بهتری داشته باشید، با خودتان بهتر ارتباط برقرار کنید.
چه بخواهید و چه نخواهید، می‌بایست با دشواری‌ها روبرو شوید؛ آنها همیشه وجود داشته و خواهند داشت.
مردم، هنگامی بیشتر رشد می‌کنند که در زندگی، درد و رنج بیشتری را تاب آورده باشند.
چنانچه شما نیز همان کارهایی را بکنید که دیگران می‌کنند، به همان چیزهایی خواهید رسید که دیگران رسیده‌اند.
هنگامی که با آسودگی و باور، به دیگران اجازه می‌دهید به جای شما بیندیشند و تصمیم بگیرند، همواره ناگزیرید برای آن، بهایی بپردازید.
اطمینان، باور و قطعیت، مانند تیغ دولبه‌ای است که می‌تواند نتایج وارونه و ناسازگاری ایجاد کند.
تا زمانی که کیفیت اندیشه‌ها و ذهنیات خود را دگرگون نکرده‌اید، هرگز نمی‌توانید کیفیت زندگی‌تان را دگرگون سازید.
ایمان به همراه تلاش و تکاپو می‌تواند همه‌ی خواسته‌ها و رویاها را برآورده سازد.
هرگز نمی‌توانید از پیش برای همه چیز آماده باشید.
چنانچه چشم‌داشت‌ ما از دیگران، از پیش، روشن باشد، بردن در بازی زندگی برای همه‌ی ما ساده‌تر خواهد شد.
هرگاه اراده کنید، می‌توانید با دوستانه رفتار کردن، احساس دوست داشتنی بودن نمایید.
هنگامی که خشمگین و برآشفته هستید، در دشواری خود به دام می‌افتید. هرچه بیشتر خشمگین شوید و دست و پا بزنید، بیشتر در باتلاق دشواری‌ها فرو خواهید رفت.
اگر پیوسته روی دشواری و نه راهکار تمرکز کنید، تنها دشواری‌ها را دیده و راهکارها را نخواهید یافت.
هرگز نمی‌بایست از دشواری‌ها روی‌گردان باشیم. شاید بهتر باشد گاهی از وجود دشواری، هیجان‌زده شویم.
من بر این باورم، دشواری، تنها درسی است که از ما می‌خواهد هرچه زودتر و باشتاب‌تر، آن را بیاموزیم تا دیگر رفوزه نشویم و ناگزیر نباشیم آن را تکرار کینم.
تنها یک راه برای خوشبختی وجود دارد؛ اینکه به روشی با خودتان و دیگران ارتباط برقرار کنید که برای شما، توانایی، شادمانی، خودباوری، شایستگی و توانمندی به همراه داشته باشد.
می‌بایست همواره مراقب باشید که نحوه‌ی برقراری ارتباط با دیگران به گونه‌ای باشد که دگرگونی مورد پسندی به وجود آورد و از ایجاد هر گونه احساس بد و منفی در دیگران، پیشگیری کند.
خندیدن، سبب خواهد شد که مرکز توجه خود را دگرگون سازید و زنجیره‌ی رفتاری را که همیشه به یک شکل ثابت و دگرگونی‌ناپذیر تکرار می‌شد، بشکنید و دگرگون سازید.
هنگامی که دو نفر با هم رابطه ایجاد می‌کنند و دو نظر، باور و یا نگرش بسیار دیگرگون نسبت به امری مشترک دارند، از یکدیگر دوری می‌گزینند و نمی‌توانند به سوی دنیاهای یکدیگر پل بزنند.
چنانچه خواهان روابطی پسندیده و کامروا با دیگران هستید، نخستین باور هسته‌ای و مرکزی که می‌باید داشته باشید، آن است که بدانید هویت و منش راستین مردم با رفتارها، پاسخ‌ها و واکنش‌های آنها یکی نیست.
هرگاه با کسی که به خشونت با شما رفتار کرده است، با گرمی و مهربانی و نیکویی رفتار می‌کنید، این رفتار خوب شما در یاد او می‌ماند و در روابط آینده با شما به نرمی رفتار خواهد کرد.
آنچه روابط را پایدار نگه می‌دارد، آن است که با وجود نگرش‌ها و باورهای گوناگون، بتوانید به گونه‌ای با هم ارتباط برقرار کنید و پلی میان دنیاهای خود بزنید که به روابط شما آسیبی نرساند و آن را پایدار و ماندگار نگه دارد.
چنانچه همه‌ی مسئولیت‌های خود را می‌دانستید و به گردن می‌گرفتید و در زمان مناسب نیز آنها را انجام می‌دادید، نیازی نداشتید که از دست کسی، برآشفته یا خشمگین شوید.
مردم همواره متوجه نیت و هدف خیر شما و تلاش‌های از روی راستی شما برای برقراری ارتباط سالم و درست با خودشان هستند و همه چیز را به خوبی می‌بینند.
شادمان بودن، آن هم زمانی که شرایط خوب است، کار چندان سخت و دشواری نیست؛ همه در این شرایط می‌توانند شادمان باشند و لبخند بزنند.
زمانی که همه چیز خوب است و در مورد همه چیز، آسوده دل هستید، گوش‌تان بدهکار نیست، ولی هنگامی که در زندگی با دشواری روبه‌رو شدید یا درد و رنجی به سراغتان آمد، آنگاه گوش شنوا پیدا می‌کنید و پذیرش‌تان برای باورها و اندیشه‌های تازه بالاتر می‌رود.
به هنگام رویارویی و روبرو شدن با دشواری‌ها، اندیشیدن را آغاز می‌کنیم و پوست می‌اندازیم و آب دیده می‌شویم.
رشد و پیشرفت و آموختن، همواره، نتیجه و پیامد ژرف‌نگری و اندیشیدن است.
بدون سختی‌ها، نمی‌توان رشد کرد.
همواره در آینده با شرایطی روبرو خواهید شد که در آنجا آموخته‌هایتان به شما کمک خواهد کرد و سودمند خواهد بود.
شگفت‌انگیز است که چه اندازه از دشواری‌ها و سختی‌های زندگی می‌آموزید و رشد می‌کنید، بی‌آنکه خودتان بدانید.
گاهی، درد و رنج، بهترین دوست و آموزگار ماست.
گاهی درد و رنج، چیزهایی به ما می‌آموزد که شادی و شادمانی هرگز نمی‌تواند بیاموزد.
زمانی که شرایط آن گونه است که می‌خواهیم، تنها شادمان هستیم، ولی رشد نمی‌کنیم و نمی‌آموزیم.
به تجربه در زندگی دریافته‌ام که برای یک‌یک تلاش‌ها و دردسر‌های کوچک، پاداش‌هایی بسیار بزرگ در راه است.
همواره در پی میان‌بُر بودن، نتیجه‌ی عکس می‌دهد. یعنی برخی از میان‌بُرها به راستی میان‌برهایی به سوی مرگ، بیماری و غم هستند.
خداوند هرگز مشکلی را سر اهمان نمی‌گذارد، مگر آنکه بداند، شایستگی و گنجایش رویارویی با آن و توانایی از بین بردن آن را نیز داریم.
در دل هر سختی و دشواری، دانش، سود و فرصت‌های باارزشی برای رشد و آموختن وجود دارد.
به یاد داشته باشید، باور، اطمینان و قطعیت، یک مهارت و توانایی است که هرچه بیشتر آن را تمرین کنید، هر بار می‌توانید با سادگی بیشتری به آن دست یابید.
بزرگترین درد و رنج‌های زندگی، درد و رنج‌هایی است که از درون خودمان و به سبب زیر پا گذاشتن استانداردها و قوانین‌مان احساس می‌کنیم.
هر بار که در زندگی خود برآشفته شده و از کسی رنجیده‌اید، رنجش و برآشفتگی شما به سبب رفتار یا کارهای آن شخص نبوده، بلکه سبب برآشفتگی و درد و رنج‌تان، تفاوت قوانین شما با آن فرد بوده است.
زمانی که از استانداردها و قوانین دیگران آگاه می‌شوید، می‌توانید با کامیابی بیشتری، نیازها و خواسته‌هایشان را برآورده سازید و روابط بهتری را پایه‌ریزی کنید.
اگر استانداردها و قوانین خود را با دیگران در میان بگذارید، آنها شناخت بیشتری از شما پیدا می‌کنند و در برآورده ساختن نیازها و خواسته‌هایتان، کامیا‌ب‌تر خواهند بود.
چنانچه می‌خواهید به کسی احساس عشق و دوست داشتنی بودن دهید، نباید بر پایه‌ی استانداردها و قوانین خودتان به کنش بپردازید، می‌بایست خواسته‌های او را برآورده سازید، نه خواسته‌های خودتان را.
زمانی که از آنچه ممکن است پیش بیاید، می‌ترسیم، آنچه را پیش آمده و وجود دارد (هر چند زیاد خوشایند هم نباشد)، به سادگی تاب می‌آوریم.
بدانید که تفاوت استانداردها و قوانین شما با استاندارد و قوانین دیگران، هرگز به اندازه‌ی پایبندی، وفاداری، رشد و دگرگونی شخصی، عشق، محبت و دوستی میان شما و دیگران اهمیت ندارد.
آن گونه خودباوری‌ که برخاسته از احساس شایستگی، توانمندی و توانایی بی اندازه باشد، هرگز در درازمدت پابرجا و ماندنی نخواهد بود.
آنچه تفاوت میان زندگی ما و دیگران را رقم می‌زند، برخورد، نگرش و منش‌های ما در برخورد با دشواری‌هاست، نه خود دشواری‌ها یا اندازه و کوچک و بزرگی آن.
شایستگی‌ها و توانایی‌های شما در کمک و یاری رساندن به دیگران، سهیم شدن آنچه دارید با دیگران، شایستگی حل و فصل احساسات و کنار آمدن با آنهاست.
دشواری‌ها را به وزنه‌هایی بدل سازید که عضلات شما را ورزیده‌تر کنند.
دشواری‌ها را به فرصت‌هایی جهت آموختن، رشد و دگرگونی شخصی بدل سازید.
به راستی، می‌توانید هر گونه دشواری را به فرصتی مثبت و سودمند بدل سازید.
اگر بخواهید احساسات خود را دگرگون سازید، می‌بایست رفتار و کردارهای خود را دگرگون کنید.
هر کاری که به گونه‌ای فیزیولوژی، بدن و حرکات جسم شما را دگرگون کند، می‌تواند احساسات و عواطف شما را نیز دگرگون سازد.
هرگاه با دشواری روبرو شدید، آن را بپذیرید و کارهای سازنده انجام دهید.
به یاد داشته باشید که دشواری‌ها هرگز از بین نمی‌روند و ناپدید نمی‌شوند، مگر کسی مسئولیت آنها را به گردن بگیرد و در نهایت، گره آن را بگشاید.
بهترین روش برای گشودن گره دشواری، آن است که پیوسته و مداوم، مرکز توجه خود را بر راهکار متمرکز کنید.
برای کامیابی هرچه بیشتر، می‌بایست برای رویارویی با دشواری‌ها آماده باشید.
زمانی فرا می‌رسد که دشواری‌هایی که در گذشته ما را دیوانه می‌کردند، برایمان بسیار ساده و خنده‌دار شوند؛ زیرا شایستگی‌ها و توانایی‌های خود را در رویارویی با آنها نیرو و بهبود بخشیده‌ایم.
بهترین نکته‌ی کلیدی در از بین بردن دشواری‌ها آن است که همواره آن را پیشگویی کنید و آماده باشید.
می‌بایست این باور را در خود به وجود آورید که می‌توانید بر همه‌ی دشواری‌های خود چیره شوید و همه‌ی آنها را از بین ببرید.
ما انسانها بیشتر از ترس اینکه به بلای بزرگتری دچار نشویم، درد و بلاهای کنونی را به جان می‌خریم.
حقیقت این است که هر اندازه هم مثبت و خوش‌بین باشیم، شرایطی در زندگی وجود دارد که طرح‌ها، روش‌ها و برنامه‌های پیش‌بینی شده‌ی ما کارساز نخواهد بود.
تنها با تکیه بر ستون‌ها و پایه‌هاست که یک ساختمان می‌تواند پابرجا بماند و فرو نریزد. البته برای ساختن آن پایه‌ها و ستون‌ها، زمان و تلاش لازم است.
کلید کامیابی در زندگانی، آن است که مدیریت یادبود‌ها و سابقه‌های ذهنی گذشته‌ی خود را بیاموزیم.
همواره به یاد داشته باشید ممکن است آنچه را دشواری یا سختی می‌دانید، به راستی، یک هدیه یا بخشش ارزشمند و گرانبها باشد. این، تنها گذشت و مرور زمان است که این حقیقت را روشن خواهد کرد.
بکوشید از نگرانی‌ها و پریشانی‌های خود به هنگام و در جای درست بهره بگیرید.
شاید عشق و شور راستین این باشد که با چشم‌پوشی از اینکه چه رویدادی در زندگی‌تان رخ دهد، بی‌درنگ، کنترل شرایط و امور را در دست گیرید و به خود امکان دهید سراپا، با آنچه پیش آمده، درآمیزید و با آن، یکی شوید و با همه‌ی وجود، آن را احساس کنید.
اگر درد و رنج شکست را به جان نخرید، هرگز نمی‌توانید برنده از زمین بیرون بیایید.
درد و رنج، همان چیزی است که شما را وادار می‌سازد تلاش کنید و به پیش بروید و به کامیابی‌هایی برسید که هرگز گمانش را هم نمی‌بردید.
زمانی که بُریده‌اید و ناتوان هستید و شکست خورده‌اید، یا احساس می‌کنید دیگران، نیرومندتر، ماهرتر یا حتی خوش شانس‌ترند، به درون خود دست یازید و درد و رنج را به میل، آرزومندی و انگیزه بدل کنید.
فراموش نکنید که کامیابی در زندگی، تنها از انگیزه داشتن و بااراده بودن به دست نمی‌آید. کامیابی، نتیجه‌ی گام برداشتن و کاری انجام دادن است.
هرچه بیشتر بترسید که از چیزی بی‌بهره شوید، بیشتر می‌خواهید آن را به دست آورید!
چنانچه با همه‌ی وجود، چیزی را جست‌و‌جو کنید، به شما داده خواهد شد.
چنانچه همیشه از چیزی خوشمان بیاید یا بدمان بیاید، همان چیزهایی را به دست می‌آوریم که همیشه به دست می‌آوردیم.
اگر هدف و سمت و سو نداشته باشید، هر بادی، باد موافق [ =سازوار ] خواهد بود.
بدون هدف، همواره دستخوش نیروهای موافق [ =سازوار ] و مخالف و شرایط پیرامونتان خواهید بود، نه گزینش‌های خودتان.
همیشه، راه‌های زیادی وجود دارد.
هرگز نمی‌توانید امیدوار باشید که دنیا، به گونه‌ای خودکار، شرایط رسیدن به هدفتان را فراهم سازد.
به یاد داشته باشید، همیشه از همان جایی که هستید، آغاز کنید.
تنها با تلاش و کوشش است که می‌توانید کامروا شوید.
همه‌ی رهبران بزرگ دنیا آموخته بودند که چگونه خودباوری و بی‌گمانی را پیش از هر کس و نخست از درون خودشان ببینند و باور کنند.
چنانچه با آسایش و بی هیچ شک و تردیدی، آنچه را می‌خواهید در دنیای بیرون شاهد روی دادن آن باشید، به روشنی در ذهن‌تان ببینید، بی‌شک روی خواهد داد.
انسان‌های بسیاری در این دنیا وجود دارند که از استعدادها، شایستگی‌ها و توانایی‌ها و مهارتهای چشم‌گیری برخوردارند، ولی چون خودباوری و آگاهی کافی ندارند، نمی‌توانند کامیاب شوند و به خواسته‌ها و اهداف خود برسند.
چنانچه همیشه از نتایج همه چیز آسوده دل باشیم و آن را به روشنی ببینیم، زندگی، هیجان و گیرایی خود را از دست خواهد داد.
ما انسانها در زندگی خود به اندکی گوناگونی و دگرگونی نیازمندیم؛ این همان امری است که زندگی را هیجان‌انگیزتر می‌سازد.
چنانچه بیش از اندازه، نسبت به همه چیز آسوده دل باشید، دیگر نمی‌توانید رشد کنید و همواره سر جایتان می‌مانید.
به فکر بودن، آماده بودن و دشواری‌ها را پیش‌بینی کردن، یک امر است و پریشانی، نگرانی و هراس، امری دیگر.
مسئولیت زندگانی خود را به دوش بگیرید. با خودباوری، آسودگی و پایداری تمام، با دشواری‌ها روبرو شوید تا به راهکارهای بسیار بهتری برسید.
هرگز نمی‌توانید از شر دشواری‌ها رهایی یابید.
تنها راه کامیاب بودن، آن است که خود را پنهان نکنیم و از دست دشواری‌ها نگریزیم.
می‌بایست تلاش کنیم پیش از هر کاری، پاسخ و راهکار مهم‌ترین دشواری و مسئله‌ی خود را بیابیم.
یکی از سست‌کننده‌ترین باورهایی که می‌توانیم داشته باشیم، آن است که گمان کنیم رویدادها، امور و پدیده‌ها در کنترل ما نیستند.
تا زمانی که مسئولیت کاری را به دوش نگرفته‌ایم، هیچ چیز در کنترل ما نخواهد بود.
پاسخ و واکنش مناسب را هنگامی خواهید یافت که مسئولیت‌پذیر باشید.
چنانچه تجربه‌های ملموس بیشتری از این دنیا (چه مثبت و چه منفی) داشته باشید و خودتان نیز حس کنید، قدر دهش‌‌های دیگر زندگی را بیشتر خواهید دانست.
هرگاه از دست مسائل و دشواری‌هایتان به ستوه آمدید، کافی است این گفته را به خودتان یادآوری کنید که دشواری‌ها و مسائل، نشانه‌های زندگی و زنده بودن هستند.
هنگامی که ترسیده‌اید، نمی‌توانید تصمیم درستی بگیرید.
باورها و ارزش‌ها، بهترین راهنما و مشاور زندگی شما هستند.
هر مسئله و دشواری، بی‌شک، راهکاری دارد.
ارزش‌ها و باورهایتان را خودتان برگزینید.
دوست داشتن و عشق ورزیدن به گفتن نیست، بلکه می‌بایست آن را در خود احساس کنی و انجام دهی.
گاهی، کمی درد و رنج برای رشد و آموختن هرچه بیشتر لازم است.
بهتر است استانداردها و قوانینی برای خود داشته باشیم که ما را به تلاش و پرکار بودن تشویق نماید، نه اینکه از هر گونه رویارویی، تلاش و مبارزه بازدارد.
چنانچه می‌خواهید سطح کیفیت زندگی خود را بهبود بخشید و سرنوشت خود را به گونه‌ای بهتر رقم بزنید، می‌بایست با دشواری‌ها روبرو شوید و کاری بکنید.
این باورهای ما هستند که سرنوشت‌مان را رقم خواهند زد.
بکوشید اندیشه‌ای آزاد و سرشتی پرسش‌گر داشته باشید.
مسئولیت را بپذیر؛ بگذار هرچه می خواهد پیش آید.
حتی پزشکان در کمال راستی، امانت و پایبندی خود، اشتباه کرده‌اند و می‌کنند.
پاسخ و واکنش شما در برابر دشواری‌ها، بیش از هر کار دیگری در زندگی، در زقم زدن سرنوشت، کامیابی و شکست‌تان تعیین کننده خواهد بود.
همواره نظر دیگران را جویا شوید و مشورت کنید، ولی تصمیم نهایی را خودتان بگیرید؛ چون این شما هستید که می‌بایست پیامدها و نتایج آن را بپذیرید.
ذهن خود را باز و پذیرا نگه دارید و همواره گنجایش راه دادن اندیشه‌ها و باورهای تازه را در خودتان ایجاد کنید.
قانون احتمالات یادتان نرود، شاید روزی کسی بگوید: بله
هرگز نمی‌توانید به دشواری‌های خود پشت کنید، بلکه می‌بایست با آنها روبرو شوید و برای از بین بردن آنها کاری انجام دهید و تلاش کنید.
هرگاه گرفتن تصمیم مهمی را دشوار یافتید بدانید که علتش تنها یک چیز است و آن اینکه تصور روشنی از ارزشهای خود ندارید.
گاهی، گرایش ما به گسترش دادن و کلی‌گویی، برخاسته از این گرایش و نیاز درونی است که کمتر بیندیشیم و آسوده‌تر باشیم.
ترس از دودلی سبب می‌شود از حرکت بازایستیم، نه خودِ تردید و دودلی.
چنانچه بیاموزیم که از تردید و دودلی لذت ببریم و از آن به سود خود بهره بگیریم، زندگی به مراتب، ساده‌تر و زیباتر خواهد شد.
تنها کارشناس چیره‌دست و کارآزموده‌ی زندگی شما، خودتان هستید.
هرگز به دیگران چشم ندوزید و دنباله‌رو نباشید.
زندگی را همان گونه که هست بپذیرید؛ در این زمان است که آرزو محو می شود. سعی کنید همیشه شاد باشید، بدون اینکه برای این شادی دلیل خاصی وجود داشته باشد و اینگونه است که به آرامش می رسید.
همواره خواسته‌ها و نیازهای خود را با کمک خواستن از دیگران و گردآوری دانسته‌ها و داده‌های بیشتری بخواهید، نه با محاکمه و بازخواست کردن دیگران.
کامیابی در زندگی، کامیابی در برقراری ارتباط با خودتان و آفرینش مفاهیمی است که پشتیبان‌تان بوده و به شما نیروی بیشتری ببخشد.
برآشفتگی‌ها و خشم‌های ما برخاسته از چَم و مفهومی است که به پیشامدها، رویدادها و رخدادها نسبت می‌دهیم.
زمانی که نمی‌دانید چه چیزی حال‌تان را خوب می‌کند، نمی‌توانید به حال خوب برسید.
هرگز هدف دوستان، آشنایان و نزدیکان خود را زیر سؤال نبرید؛ بکوشید همواره به سوی دنیای آنها پل بزنید.
اگر مراقب سلامتی خود نباشید، به سختی می توانید از عواطف خود بهره مند گردید.
همیشه به خود اعتماد داشته باشید. اگر یک بار کاری را با موفقیت انجام داده باشید، باز هم می توانید.
به یاد داشته باشید که حواس خود را به هر چیزی متوجه کنیم همان را به دست می آوریم.
نشاط و خوشدلی، اعتماد به نفس شما را تقویت و زندگی را دلپذیرتر می سازد و باعث می شود که اطرافیان شما شادی بیشتری را احساس کنند. خوشدلی به معنی خوش خیالی و فرار از مشکلات نیست، بلکه نشانه ی هوش و ذکاوت شما است.
پیشداوری درباره‌ی هویت دیگران، هر گونه ارتباط میان شما و آنها را از بین خواهد برد.
هر چیز را هر اندازه که نازک ببرید و ورقه ورقه کنید، باز هم ورقه‌های ایجاد شده، هر کدام دو رو و دو سو خواهند داشت.
همواره روش دیگری برای نگریستن به آنچه پیش آمده، وجود دارد.
زمانی که گمان نمی‌کنید به شما و هویت‌تان توهین شده است، می‌توانید نیرومندانه‌‌تر به کنش بپردازید و شرایط را در دست بگیرید.
وقتی به دنبال هدف تازه ای می روید و با مانعی مواجه می شوید، به یاد آورید که از این موانع ، پیش تر هم در زندگی تان بوده است و بر آنها چیره گشته و موفق شده اید!
زمانی که دیگران از شما درخواست کمک می‌کنند، بهتر است به آنها کمک کنید، نه اینکه شما نیز از آنها کمک بخواهید!
اگر توجه مان را به چیزی جلب کنیم که از آن وحشت داریم، به یقین همان بلایی که از آن می ترسیم، بر سرمان می آید.
در زمانهای تصمیم گیری است که سرنوشت ما رقم زده می شود.
من و شما نیز می توانیم زندگانی خود را به شکل یکی از این افسانه ها در آوریم، به شرط اینکه شهامت داشته باشیم و بدانیم که قادریم اختیار رخدادهایی را که در زندگیمان روی می دهد، به دست گیریم.
استعداد های نهفته درون خود را کشف و شکوفا کنید.
روابط میان انسانها زمانی از هم می‌پاشد که هر دو سوی درگیر در یک رابطه نسبت به امر، پیشامد، رویداد یا یک پدیده‌، دو نگرش بسیار متفاوت [=دیگرگون] داشته باشند.
تنها با اتکا به یک رفتار نادرست، همه‌ی هویت و منش افراد را زیر سؤال نبرید.
بسیاری از ناامیدی‌هایی که احساس می‌کنیم، زاییده‌ی دیدگاه‌ها، باورها و ارزش‌های خودمان است و ارتباطی با آنچه پیش آمده ندارد.
اگر از رفتار کسی خوشتان نمی‌آید، سزاوار است به او بگویید از این رفتار تو برآشفته شدم. ولی هرگز به منش و هویت او نتازید.
موفقیت نیز ناشی از آغازگری و ابتکار، پشتکار و بیان روشن عشق و محبت ژرف قلبی است.
کوچکترین تحول همانند سنگ ریزه ای است که به درون برکه ای پرتاب می شود و امواج بسیاری به گرد آن شکل می گیرند. سنگ ریزه ی آگاهی نیز با برکه ی ذهن ما چنین کند.
موفقیت، نتیجه ی تشخیص درست است؛ تشخیص درست، نتیجه ی تجربه است؛ تجربه نیز اغلب نتیجه ی تشخیص نادرست است.
همه ی ما ارزشمندیم و همگی هدایایی از جانب خداوند هستیم.
این خواست خداوند است که آرزوی درست دل هر انسانی را برآورد. چه بسیار پیش آمده که آدمی با دیدن عیبهای خودش در دیگران شفا یافته است. موفقیت پیش رفتن است، نه به پایان رسیدن.
راه موفقیت همیشه در دست ساختمان است.
همه ی عواطف نیرو بخش، حالت هایی از بیان عشق و محبت هستند.
برای اینکه تغییر، ارزش حقیقی داشته باشد، باید پایدار و ماندگار باشد.
شور و هیجان شما ناشی از هدفهای زندگی تان است.
کلید موفقیت در نگه داشتن حد و اندازه برای هر چیز است.
آنچه سرنوشت ما را مشخص می کند، شرایط زندگی نیست، بلکه تصمیم های ما است.
استعدادهای درون خود را کشف و شکوفا کنید.
آنان که به بزرگی می رسند کسانی هستند که شکست برایشان قابل درک نیست.
هدفی که به سوی آن می روید و آنچه دارید، معیار حقیقی موفقیت شما نیست. به نظر من، موفقیت، جریان مداومی است که طی آن، مشتاق و آرزومند موفقیت های بیشتری هستیم.
موفقیت، پیش رفتن است، نه به نقطه ی پایان رسیدن.
نیروی معجزه آسایی که بزرگترین رؤیاها و آرزوهای ما را برآورده می سازد، در درون همه ی ما نهفته است؛ وقت آن است که این نیرو را آزاد کنیم!
اندیشه های خود را شکل دهید، وگرنه دیگران، اندیشه های شما را شکل می دهند.
نهایت قدرت در این است که نتایج مورد نظر خود را به دست آورید و در عین حال به دیگران ارج بگذارید.
ما در عصر اطلاعات [ =دانستنیها ] زندگی می کنیم؛ نمودار درجه اول فرهنگ ما دیگر صنعت نیست، بلکه ارتباطات است.
در دنیای مدرن، دانستنیها، ابزار قدرتمندان است.
اگر داشتن فکر و اندیشه ی مثبت به تنهایی کارساز بود، بایستی همه در کودکی اسبهای کوچک داشته و اکنون نیز زندگی رویایی داشته باشیم؛ هر موفقیت بزرگ با عمل به دست می آید.
اگر جسم شما زنده، پر تحرک و شاد باشد، روحیات شما نیز از آن پیروی می کند.
آنچه نتیجه بخش است، عمل است. دانش فقط نیروی بالقوه ای است در دست آنان که می دانند چگونه می توان عمل مؤثری انجام داد.
افرادی که موفق هستند، آمادگی تغییر و قابلیت انعطاف دارند؛ تا جایی که بتوانند زندگی دلخواه خود را فراهم نمایند.
مردم در روابط خود، خواهان عشق هستند. عشق، به زندگی نیرو و رنگ و معنا می بخشد. هیچ عظمتی بدون عشقی بزرگ به دست نمی آید.
باور ما در مورد آنچه که هستیم و آنچه که می توانیم باشیم، به درستی مشخص کننده ی آینده ی ما است.
اگر به معجزه باور داشته باشیم، در زندگیمان رخ می دهد.
برنامه ریزی، یعنی تشخیص این مطلب که بزرگترین استعدادها و آرزوها باید مسیر درست خود را پیدا کنند.
ارزش، پیشداوری اساسی، اخلاقی و عملی است در مورد اینکه چه چیزهایی از اهمیت برخوردارند.
ارزشها، نظامهای اعتقادی ویژه ی ما هستند که به ما می گویند چه چیزی در زندگی ما درست و چه چیزی نادرست است.
درک ارزشها یکی از حساس ترین کلیدهای نیل به پیشرفت و کامیابی است.
افراد ناموفق کسانی هستند که بدبختی های زندگی را به عنوان حقیقت و سرنوشت ناگزیر می پذیرند.
آزمایش و خطا بسیار خوب است، تنها یک عیب دارد: مقدار زیادی از سرمایه ای که همه ی ما کم داریم، یعنی زمان، در این راه صرف می شود.
فرق آدمهای موفق و ناموفق در آنچه که دارند نیست، بلکه در این است که با توجه به امکانات و تجربه های خود، چه می بینند و چه می کنند.
برنامه هایی که دیگران تنظیم کنند همیشه به کار شما نخواهد آمد.
آمادگی داشتن و استفاده از فرصتها رویهم رفته چیزی را به وجود می آورند که آن را خوشبختی می نامیم.
کسی که خانه اش شیشه ای است، سنگ پرتاب نمی کند.
روحیه، مجموعه ی میلیونها جریان عصبی است که در درون ما رخ می دهد؛ به عبارت دیگر، جمع کل تجربه های ما در هر لحظه از زمان است.
افراد موفق می توانند خود را در چنان حالت روحی قرار دهند که آن حالت به آنها قدرت و دلگرمی بدهد تا به اهداف خود دست یابند.
تصورات درونی ما مطابق با ثبت دقیق رخدادها نیست، بلکه رخدادهای مورد نظر، از صافی باورهای خاص فرد، برداشتها، ارزشها و پیش فرض های وی می گذرند تا ثبت گردند.
اگر کاری را بدون نتیجه در نظر بگیریم، خواه ناخواه بدون نتیجه هم خواهد بود.
زندگی همچون رودخانه است؛ همیشه جریان دارد و اگر مسیر خود را آگاهانه و با اراده معین نکنید دستخوش امواج آن خواهید شد.
اگر تخم های فکری و جسمی هدفی را که در نظر دارید نکارید، علفهای هرزه، خود به خود سبز خواهند شد.
اساساً ایمان عبارت از هر گونه اصل راهنما، باور، یقین و یا گرایش است که به زندگی معنا بخشیده و به آن جهت می دهد.
اگر ایمان به درستی به کار رود، بزرگترین نیرویی است که منشأ خیر و خوبی در زندگانی می شود.
هیچ نیرویی برای هدایت انسان نیرومندتر از ایمان نیست.
تغییرات رفتاری را باید از تغییر باورها آغاز کرد.
محیط را می توان نیرومندترین عامل مولد ایمان و باور دانست، اما تنها عامل آن نیست. در غیر این صورت، جامعه، پویایی خود را از دست می داد.
تجربه ها چنان اثری در ما داشته اند که یادگار آنها تا ابد در ذهن ما جا گرفته است. این گونه رویدادها باورهایی در ما ایجاد می کنند که می تواند زندگی ما را تغییر دهد.
گاهی افرادی به موفقیت های بزرگ می رسند، تنها به این دلیل ساده که نمی دانند کاری که به آن دست زده اند، بسیار دشوار، بلکه غیر ممکن است.
در بطن هر بدبختی و حادثه ی ناخوشایند، دانه ای است که روزی به ثمر رسیده و فواید بسیار به بار خواهد آورد.
مردان بسیار موفق کسانی نیستند که هرگز شکست نمی خورند، بلکه اگر نتیجه ی به دست آمده، با چشم داشت آنها یکسان نبود، از آن درس می گیرند.
از دیروز تا اکنون، به اندازه ی یک روز به تجربه های شما افزوده شده است.
به هر میزان هم که به چیزی باور داشته باشیم، باز هم لازم است که دریچه های ذهن خود را به روی باورها و امکانات دیگر باز بگذاریم و همیشه برای یادگیری مطالب تازه تر آمادگی داشته باشیم.
نتایج تازه ناشی از کارهای تازه است.
بزرگترین عامل بازدارنده ی بیشتر مردم، ترس از شکست است.
چیزی به نام شکست وجود ندارد؛ آنچه هست گونه ای نتیجه به شمار می رود. شما همیشه به نتیجه می رسید؛ اگر این نتیجه ها دلخواه شما نیستند نحوه ی عمل را عوض کنید تا به نتایج تازه ای برسید.
پذیرش مسئولیت، یکی از بهترین معیارهای توانایی و بلوغ شخص است.
یک فرد هر چقدر هم که باهوش باشد، مشکل است که به تنهایی بتواند با تمام استعدادهای یک گروه کارآمد برابری کند.
یکی از کلیدهای موفقیت این است که پیوندی سازنده بین کارهایی که انجام می دهیم و چیزهایی که دوست داریم به وجود آوریم.
اگر فکر کنید که کار، یعنی زحمت و مشقت محض و وسیله ای برای تامین معاش خانواده، به احتمال زیاد، چیزی بیش از آن هم گیرتان نخواهد آمد.
تفاوت ورزشکاران از لحاظ مهارتهای بدنی چندان مهم نیست. آنچه ورزشکاران خوب را از قهرمان های بزرگ متفاوت می کند میزان اراده و پشتکار است.
هر موفقیت، آثاری از خود بر جای می گذارد؛ این ردپاها را دنبال کنید.
به طور رایج، مشکل مردم در کمبود امکانات نیست، بلکه در نحوه ی اداره ی امکانات موجود است.
ذهن می تواند به عقب بازگردد، اما زمان قابل بازگشت نیست.
آموزش و پرورش ما تاکنون به فکر این بوده که دانش آموزان چه مطالبی باید بیاموزند نه اینکه چگونه بهتر می توانند مطالب را فرا گیرند.
کمابیش هر چیزی را که در دنیا بخواهید، اگر از راه درست بروید و باور محکم و تصمیم بی چون و چرا داشته باشید، آن را به دست خواهید آورد.
رسیدن به برخی چیزها ایمان محکم و انرژی و تلاش فراوان می خواهد، گرچه می توان به آنها رسید، اما باید به راستی کار کرد.
تا جسم نیرومند نباشد، برداشتن گام های نیرومند امکان پذیر نیست.
اگر احساس قدرت کنیم، کارهایی از ما ساخته است که در حالت ترس و ضعف و خستگی از ما بر نمی آید.
نمی توان یک رفتار ناخوشایند را ملاک داوری درباره ی منش افراد گرفت، زیرا رفتار فرد، همیشه بیانگر منش او نیست.
داوری بهتر، زندگی بهتر می آفریند.
اگر فکر می کنید که موفق می شوید یا شکست می خورید، در هر دو صورت درست فکر کرده اید.
بیشتر ما برای ایجاد ویژگی های بد در خویشتن، راههای فراوانی آفریده ایم، ولی برای ایجاد ویژگی های خوب، راههای اندکی باقی گذاشته ایم.
پرسشهای ما افکار ما را می سازند.
اگر نسبت به خود، زیاد سخت گیر باشید، بی گمان، نسبت به دیگران نیز سخت گیر خواهید بود.
باید از گذشته درس بیاموزیم، نه اینکه در گذشته ها زندگی کنیم.
در پژوهش بر روی یک اثر خوب، نیرویی نهفته است که شما را وا می دارد همچون نویسنده بیندیشید.
در هر تجربه ای، نکته ای ارزشمند می توانم پیدا کنم و اگر از هر تجربه، نکته ای و نظریه ای را دریابم، در آن صورت، پیوسته رشد خواهم کرد.
تجربه ها بررسی های من همه نمایانگر این است که محدودیت های وجود ما (چه مثبت و چه منفی) بسیار کمتر از آن چیزی است که به ما باورانده اند.
سرآغاز بهروزی این است که بدانیم باورهای ما ارادی است.
داشتن ابزارهای خوب و نیرومند فایده ای نخواهد داشت، مگر آنکه بدانید به چه منظور از آنها استفاده کنید.
ممکن است بزرگترین اره ای که در جهان اختراع شده است در دست شما باشد و در عین حال، در میان انبوهی از درختان جنگل، سرگردان بمانید و ندانید چه کنید. اگر بدانید که چه درختانی را باید برید و چرا؟ شرایط بر وفق مراد است، وگرنه ابزاری عالی در دست دارید که به هیچ نمی ارزد.
هدفهای محدود، زندگی را محدود می سازند.
هدف باید به سود شما و دیگران باشد.
پیش از آنکه رویدادی در جهان بیرون رخ دهد باید در جهان درون پیش آید.
اگر می خواهیم از حد توانایی های خود فراتر برویم، ابتدا باید آن خواسته را در ذهن تجربه کنیم، آنگاه زندگی ما به آن سمت می رود.
تمام محدودیت هایی که دارید آنهایی هستند که خودتان برای خود ایجاد کرده اید.
محدودیت ها فقط در ذهن وجود دارند؛ پس هر وقت محدودیتی به ذهنتان رسید، بی درنگ آن را از مغز خود بیرون کنید.
اگر برای انجام کاری دلایل کافی در دست داشته باشید، ناگزیر به انجام آن وادار می شوید.
یکی از راههای غلبه بر دشواریها و محدودیت هایی که خود، آنها را ایجاد می کنیم این است که آنها را به گونه ای دقیق بشناسیم.
به درستی، هر کس که به توفیق بزرگی نایل شده، نمونه و سرمشق یا آموزگار، راهنما و مشاوری داشته است تا راه درست را به او نشان دهد.
اگر خودتان برای زندگی خود برنامه نداشته باشید، کسی دیگر از وجود شما برای برنامه های خود بهره نخواهد گرفت.
بد نیست دفتر یادداشتی داشته باشید و رویدادهای مهم روزانه را در آن ثبت کنید. اگر زندگی انسان ارزش ادامه را داشته باشد ارزش ثبت کردن را نیز دارد.
برای هر یک از ما در هر زمان، امکاناتی موجود است تا زندگی خود را بهتر سازیم.
هر چه دقیق تر باشیم می توانیم کارهای مؤثرتری انجام دهیم.
برای ایجاد تغییر در دیگران باید از تصورات درونی آنها درک درستی داشته باشید.
پرمغزترین مطالب، زیباترین اندیشه ها و هوشمندانه ترین انتقادات به طور مطلق بی معنی هستند، مگر آنکه مخاطب، معنا و احساس آنها را درک کند.
اتومبیل می تواند هم به سمت بالای جاده حرکت کند و هم به سمت پایین؛ بستگی به این دارد که روی آن به کدام سمت باشد.
یک رهبر راستین باید بتواند از دانسته هایی که از بیرون دریافت می کند به نحو مؤثر بهره گیرد، وگرنه کار رهبری به خود بزرگ بینی می انجامد.
یک پزشک ممکن است در تشخیص بیماری بسیار استاد باشد، اما کار درمان به خوبی پیشرفت نمی کند، مگر آنکه احساس کنید پزشک به وجود شما اهمیت می دهد.
ما باید خود را با زندگی، آنچنان که هست و نه آن گونه که می خواهیم باشد، سازگار کنیم.
لزومی ندارد که افراد به درستی مانند هم باشند تا با هم صمیمی شوند، بلکه باید به تفاوت دیدگاههای یکدیگر توجه و در عین حال به هم احترام بگذارند.
نمی توان به اصطلاح با قدرت اراده با دیگران ارتباط برقرار کرد و با کمک چماق، آنها را وادار به پدیرفتن باورها و نقطه نظرهای خود کرد.
در بسیاری از موارد، اگر کاری را به دقت مانند گذشته انجام دهیم برایمان راحت تر است. اما آنچه آسان تر است بیشتر وقتها از همه بدتر است.
برخی از ما بحث را با مشاجره و بوکس بازی های لفظی اشتباه می گیریم، در حالی که راههای ظریفانه تر و مؤثرتری برای از بین بردن مقاومت ها وجود دارد.
یکی از راههای از بین بردن دشواریها و رفع گرفتاریها آن است که آنها را از نو تعریف کنیم.
اگر باور کنید که بر خود مسلط بوده و قادر به تغییر روحیات خود هستید، البته به این کار توانا خواهید شد.
هیچ چیز به خودی خود دارای معنا نیست، بلکه احساسات، رفتارها و واکنش های ما نسبت به هر چیز بستگی به نحوه ی ادراک و تصور ما از آن چیز دارد.
بدبختی، گونه ای نقطه نظر است. کسی که کارش فروش آسپیرین است از سر درد شما احساس خشنودی می کند.
ما دنیا را آنچنان که هست نمی بینیم، زیرا ماهیت امور از نقطه نظرهای گوناگون قابل تفسیر است.
درست است که پرچم تنها یک تکه پارچه است، اما در عین حال نشانه ی تمام فضایل و ویژگی های یک ملت به شمار می رود.
باید عواملی را که در شما روحیات منفی ایجاد می کند از محیط خود بزدایید و به جای آنها عوامل مثبت را در ذهن خود و دیگران جای دهید.
اگر کسی به کار معینی دست بزند، اما در ژرفنای وجود خود خواهان چیز دیگری باشد، به خوشبختی و رضایت خاطر نخواهد رسید.
هیچ موفقیت حقیقی به دست نمی آید، مگر اینکه با ارزش های اساسی ما مطابقت داشته باشد.
گاهی باید بیاموزیم که چگونه ارزش های ناسازگار را با یکدیگر آشتی دهیم.
به کمک ارزش های والای انسانی و ارتباط دادن آنها با اخلاق پسندیده، می توان عادتهای ناپسند را ترک کرد.
بهترین راه پیوند افراد به یکدیگر آن است که ارزش های والای آنها را به هم نزدیک سازیم.
هر سیستمی که قابلیت انعطاف بالایی داشته باشد و تغییرات زیادتری را بپذیرد، کارایی بیشتری خواهد داشت.
تنها کسانی که تغییر نمی کنند، آنهایی هستند که نفس نمی کشند.
باید یاد بگیرید که با یأس مبارزه کنید؛ یأس، رؤیاها و آرزوها را نابود می کند.
دلسوزی، برداشت های مثبت را به منفی و قدرت روحی را به ضعف تبدیل می کند.
هر جا موفقیت بزرگی ببینید، انبوهی از ناکامی ها را در مسیر آن مشاهده می کنید.
در مسیر هر موفقیت بزرگ، دشواریها و ناکامی های بزرگی قرار دارد.
برای رفع فشارهای عصبی باید دو گام برداشت: گام نخست اینکه برای مسائل جزیی، خود را ناراحت نکنید، گام دوم اینکه بدانید همه ی مسائل جزیی هستند.
موفقیت، سکه ای است که روی دیگر آن ناکامی است.
این ماییم که فکر خود را محدود می سازیم و در نتیجه، زندگی ما محدود می شود.
رضایت خاطری که از کمک دیگران به دست می آید به هیچ بهایی قابل خریداری نیست.
زمانی می اندیشیم بهترین راه کمک به بیچارگان آن است که الگوی خوبی برای آنها باشیم تا بدانند شیوه های بهتری نیز برای زندگی وجود دارد و به آنها کمک کنیم تا بتوانند خودشان زندگی خود را اداره کنند.
راحتی می تواند اثرات مخربی در زندگی انسان داشته باشد. کسی که زیاد احساس راحتی کند، از رشد، تلاش و خلاقیت باز می ماند.
اگر در زندگی رو به بالا حرکت نکنید ناچار به سرازیری می افتید.
بکوشید همیشه خود را با هدفهای خود مقایسه کنید، نه با دوستان و همقطاران؛ زیرا همیشه می توان افرادی را یافت که در سطحی پایین تر از ما باشند.
همیشه بیش از آنچه می گیرید بدهید.
راز زندگی در بخشش است؛ سخاوت به زندگی انسان معنا می بخشد.
در دنیایی که پر از افراد تبلیغات چی است شما نیز می توانید یکی از آنها باشید، یا اینکه بگذارید شما را تحت تاثیر پیامهای تبلیغاتی قرار دهند.
افراد قوی، رمز نفوذ در دیگران را می دانند.
امروزه، قدرت عبارت از توانایی ایجاد ارتباط و نفوذ در دیگران است.
جنایت، مشکل بشر نیست، بلکه این رفتار انسانها است که جنایت را می آفریند.
گاهی وقتها بر یک رشته عملیات نامی می نهیم و چون با نام مشخص می سازیم آنها را شی ء می نامیم، حال آنکه مجموعه ای از کارها هستند.
یکی از گرفتاریهایی که بسیاری از کودکان (به ویژه در مناطق محروم) با آن مواجه هستند، دسترسی نداشتن به الگوهای قوی و مثبت است.
اگر مغز خود را خوب به کار گیرید، عظمتی به زندگی شما می دهد که هرگز در رؤیاهای خود آن را نمی دیدید.
لازمه ی رهبری این است که به قدر کافی قدرت و بصیرت داشته باشیم تا بتوانیم نتایج اقدامات خود را، چه کوچک باشند و چه بزرگ، از قبل پیش بینی کنیم.
کافی نیست گفتنی ها را بگوییم، باید گفتنی ها را عمل کنیم.
به آن گروه از افراد بپیوندید که به آنچه می گویند عمل می کنند. این افراد، الگوهای بزرگی هستند که سایر افراد جهان را به شگفتی وامی دارند.
الهام بخش زندگی من، شرح حال کسانی بوده است که امکانات و استعدادهای خود را به کار می گیرند تا به موفقیت ها و نتایجی تازه، چه برای خود و چه برای دیگران دست یابند.
تکرار، مادر مهارت است.
شما هر قدر کامیاب باشید و هر اندازه خوب کار کرده باشید، کسانی پیدا می شوند که بهتر از شما باشند.
بیشتر مردم می پذیرند، چیزهایی بسیار ارزشمندتر از پول را از دست بدهند تا پول بیشتری به دست آورند.
رفتارهای ما به شدت تحت تاثیر باورهای ما هستند.
هدفهای باشکوه، دریچه ای به دنیای نیروی بیکران است.
هر ثروتی، از اندیشه ی انسانی ناشی می شود.
خدمت راستین، زندگی را پر بار می کند.
چنانچه برنامه ی دقیقی برای سرمایه گذاری نداشته باشید، سرانجامی جز شکست مالی نخواهید داشت.
اگر راههایی برای کمک به دیگران کشف کنید که متناسب با درآمدتان باشد، به یکی از بزرگترین دلخوشی های زندگی دست خواهید یافت.
تندرستی ما بیشتر به گونه ی زندگی و تکاپوی مان بستگی دارد، تا به سن و سال.
در هر زمان که می اندیشید سطح مهارت شما به بالاترین اندازه رسیده است، کسی را می یابید که در سطحی بالاتر از شما قرار دارد و این، یکی از جنبه های زیبای زندگی است که مایه ی رشد و پیشرفت همیشگی می شود.
آنچه در چشم ما، تاریک ترین روزهای زندگی به نظر می رسد، شاید پربارترین روزهای زندگی مان باشد.
باید آگاهانه، نگهبانی بر دریچه ی ذهن خود بگماریم تا تنها به چیزهایی اجازه ی ورود دهد که زندگی ما را پربارتر سازد.
اگر می خواهید زندگی تان فزونی یابد، در پی گسترش آن باشید.
اگر بخواهیم دیگران را بهتر درک کنیم و به آنان ارج نهیم، یکی از بهترین راهها آن است که در برخی از تجربه های آنان شریک باشیم.
همه ی تجربه های انسانی، دارای ارزش هستند، ولی گاهی سال ها زمان می برد تا به ارزش آنها پی ببریم.
فراموش نکنید که زندگی، مجموعه ای از لحظات است. می توانیم لحظاتی را برای خود بیافرینیم که مایه ی برآمدن ما باشد، نه اینکه محدودمان کند.
دست به کنش بزنید و از کشف توانایی های تازه لذت ببرید.
کارهایی را که می توانیم یا نمی توانیم بکنیم و آنچه را که شدنی یا نشدنی می پنداریم، به ندرت، برآمده از توانایی راستین ما بوده و بیشتر از باورهایی که نسبت به خود داریم، سرچشمه می گیرد.
نه تنها منشی که داریم، بلکه منشی هم که نداریم، هویت ما را روشن می سازد.
رفتار دیگران نسبت به شما، بر مبنای تصوری [ =انگاره ای ] است که از منش شما دارند.
همه ی ما همیشه بر مبنای تصویری که از خویشتن داریم، به کنش می پردازیم، خواه این تصویر، دقیق باشد، خواه نباشد، زیرا یکی از توانمندترین نیروهایی که در ذات بشر وجود دراد، نیاز به ثبات است.
هیچ اهرمی، نیرومندتر از هویت، در دگرگونی رفتار انسانی نیست.
تغییر هویت، از شادترین، جادویی ترین و رهاننده ترین تجربه های زندگی است.
هیچ چیز لذت بخش تر از این نیست که ببینیم کسی، منش و هویت خود را گسترش می دهد.
ما در جهانی زندگی می کنیم که بایستی هویت هایمان پیوسته گسترده تر شوند تا کیفیت زندگی مان بهتر گردد.
اگر اراده کنیم که شیوه ی اندیشه، احساس و کنش های ما شایسته ی آن کسی باشد که می خواهیم باشیم، تبدیل به آن فرد می شویم.
به راستی، والاترین نیکویی و مهربانی ما، ایجاد ارتباط روحی با افراد دیگر است.
بکوشید نسبت به فرد مقابل، بخشنده و دهنده باشید، نه اینکه بخواهید چیزی به دست آورید.
روی به سوی هر رویدادی که بکنیم، همان به سرمان می آید.
همیشه بخشی از درآمد خود را برای کمک به نیازمندان کنار بگذارید.
از کامیابی دیگران به همان اندازه شادمان شوید که از کامروایی خود، احساس شادمانی می کنید.
کارهای نادرست گذشته را فراموش کنید و به کامیابی های بزرگ آینده بیندیشید.
به اندازه ای در اندیشه ی درست کردن خود باشید که زمانی برای خرده گیری از دیگران نداشته باشید.
خویشتن داری به انسان غرور می بخشد، زیرا احساس می کنید که عواطف خود را آگاهانه، روشن کرده و خویشتن را به سوی ارزشهایی برتر هدایت می کنید.
آنچه در درون شما است، بستگی به اراده ی خودتان دارد.
به یاد داشته باشید، هویتی که در طول روز از خود بروز می دهید، منش و خوی شما را در بر می گیرد.
تا می توانید از تجربه های دیگران بهره مند شوید و آنچه را که می آموزید، به کار گیرید.
توجه داشته باشید که هر تصمیمی، پیامدهایی دارد.
ما با کنش های خود، ژرفترین ارزشها و باورهایمان را بیان می کنیم.
چه بسا کسانی که از رویارویی با هر مسأله و امر سختی می گریزند و توجه ندارند که دشواری ها، انسان را آبدیده می کند و ویژگی های مثبت او را آشکار می سازد.
قهرمان بودن، در کمال نیست، بلکه در انسانیت است.
به یاد داشته باشید که گامهای کوچک می تواند نتایج بزرگی در پی داشته باشد.
همه ی کنش های ما برآمده از این باور بنیادی است که چه کسی باید باشیم و چه کارهایی را باید، یا نباید انجام دهیم.
با دگرگونی باورها، ارزشها، قوانین و هویت، می توان همه ی رفتارها را دگرگون نمود.
هر تصمیمی دارای پیامدهایی است و اگر به آثار درازمدت کارهای خود بر روی این سیاره، بی توجه باشیم، تصمیم های شایسته ای نخواهیم گرفت.
بدبختانه، بیشتر مردم، تربیت را تنها در رفتن به مدرسه می دانند و همین که فارغ التحصیل [ =دانش آموخته ] شدند، دست از پژوهش و آموختن می کشند.
سپاس گذاری و حق شناسی یک نفر، ممکن است زندگی انسانی دیگر را برای همیشه دگرگون سازد.
خدمت به همنوع، تنها یک وظیفه نیست، بلکه فرصتی است تا بتوانیم بخشی از دِین خود را به جامعه ادا کنیم.
تنها کسانی که نیروی خدمت سخاوت مندانه و صمیمانه را آموخته اند، ژرفترین خوشی های زندگی و موقعیت های راستین را درک می کنند.
هر روز به گونه ای زندگی کنید که گویی آن روز، مهمترین روز زندگی شما است.
آنچه مهم است، کیفیت زندگی است، نه عمر دراز.
باید دگرگونی ها را دوست بداریم، زیرا دگرگونی، تنها چیزی است که قطعیت دارد.
اگر نمی توانی، بایدت شاید، اگر بایدت شاید، پس می توانی.
می‌بایست بدانید آنچه در کنترل، گزینش و اراده‌ی شماست، رویدادها و پدیده‌ها نیستند؛ تنها، مفهومی که به رویدادها، امور و پدیده‌ها می‌‌دهید، در کنترل و به گزینش و اراده‌ی شماست.
همواره با چشم‌پوشی از اینکه چه پیشامدی در زندگی و در جهان بیرون روی می‌دهد، چَم و مفهومی که به آن نسبت می‌دهید، با شما و به میل و اراده و گزینش خودتان است.
زمانی که ایمان و باور خود را از دست می‌دهید، زندگی، پوچ و بی‌معنا می‌شود و زمانی که زندگی، پوچ و بی‌معنا شود، دیگر زنده نخواهید بود و زندگی را از کف خواهید داد.
اندیشه‌ها و ذهنیات شما با تندرستی فیزیکی و جسمانی‌تان، رابطه‌ی نزدیک و تنگاتنگ دارند و بر آن تاثیرگذارند.
زمانی که پیشه‌ی سخت و توان فرسایی دارید و ایمان و باور پابرجایی نیز بدان ندارید و مفهوم و هدفی والا را در آن نمی‌بینید و نمی‌یابید، زندگی برای شما جهنم خواهد شد.
انکار یا گریز از دشواری‌ها، هرگز نمی‌تواند زندگی بامفهوم و خرسند گونه‌ای را برای شما پدید آورد.
ما انسان‌ها می‌بایست بدانیم که چیزی به نام کار نادرست وجود ندارد. هر کاری، چَم و مفهومی دارد، حتی اگر هنوز آن را نیافته باشید.
نکته‌ی غم‌انگیز این است که بیشتر مردم تا زمانی که تندرست هستند، چَم و مفهوم زندگی خود را کشف نمی‌کنند. می‌بایست بیماری كُشنده‌ای، زندگی‌شان را تهدید کند تا بخواهند و تلاش کنند که چَم و مفهوم زندگی را بیابند.
آنچه را که پیش آمده، نمی‌توانیم دگرگون کینم، ولی می‌توانیم مرکز توجه خود و نیز چَم و مفهومی را که به رویداد پیش آمده نسبت می‌دهیم، دگرگون کنیم.
چنانچه سخن خوبی ندارید که از کسی بگویید، پس بهتر است هرگز از او سخن نگویید.
مردم، حیوانات و همه‌ی موجودات زنده را دوست داشته باش و به آنها عشق بورز.
خوب، مهربان، خوشرو و گشاده‌رو باش تا دنیا را نیز به جای بهتری برای دیگران بدل کنی.
چنانچه بخواهیم از زندگی خود بهره‌ی بیشتری ببریم، شاید می‌بایست از تجربه‌ی نزدیکان بهره بگیریم و از آنها بیاموزیم.
می‌بایست بیاموزیم که در سراسر زندگی خود، مراقب نشانه‌های هشدار، الگوها و درس‌های پندآموز باشیم.
زندگی می‌بایست سفری شادمانه و شادی‌بخش باشد.
قدر چیزهای کوچک را می‌بایست به اندازه‌ی چیزهای بزرگ‌تر و مهم‌تر بدانیم و به هر دوی آنها به یک اندازه ارج نهیم.
دلیل شماره‌ی یک احساس خوشبختی نکردن و بازنده بودن در زندگی بسیاری از انسان‌ها این است که تصویر ذهنی روشنی از شادمانی و خوشبختی راستین و برنده بودن در زندگی ندارند.
بدانید که چه بخواهید و چه نخواهید، همواره در حال دگرگونی و بهتر شدن هستید و خواهید بود.
مفهوم و هدف زندگی شما هرگز دگرگون نمی‌شود.
وسایل و ابزار، ممکن است دگرگون شوند، ولی هدف همواره یک چیز است.
به راستی، هر پیشامدی هم که روی دهد، همواره می‌بایست چَم و مفهوم نیروبخش و مثبتی را در آن بجویید و بیابید.
دلیل اینکه بسیاری از انسان‌ها احساس بازنده بودن می‌کنند آن نیست که زندگی‌شان به راستی یک باخت بزرگ است. شاید گمان می‌کنند برنده بودن، آن است که بر روی کره‌ی ماه فرود آیند.
بخش بزرگ زندگی ما انسان‌ها، صرف فرآیندها می‌شود، نه نتیجه، بهره و سرانجام.
اگر بنا بود تنها به هنگام رسیدن به هدف خود شادمان شویم و از فرآیند تلاش برای رسیدن به هدف، شاد نباشیم، تنها بخش کوچکی از زندگی خود را شادمان بودیم.
شما ماموریت و مسئولیتی ویژه را در برابر خودتان و دیگران به دوش دارید و پیش از هر چیز و هر کس در برابر خودتان مسئول هستید.
چنانچه هدف از زندگانی خود را ندانید و نشناسید، چگونه می‌توانید در بازی زندگی برنده باشید؟
می‌بایست در زندگی، هدفمند باشید. می‌بایست هدفی را دنبال کنید. می‌بایست برگزینید و تصمیم بگیرید؛ آن هم، هم‌اکنون.
چنانچه در زندگی، قوانین ناسازگار بسیاری دارید، درد و رنج زیادی را به جان خواهید خرید و ناامید و سرخورده خواهید شد.
هنگامی که رویدادهای این جهان را با وجود دردناک بودن و ناخوشایند بودن آنها، با دید و نگرشی مثبت می‌نگرید و چَم و مفهوم دیگرگونی به آن می‌دهید، به راستی برنده می‌شوید.
گاهی برای برنده شدن، دست به کارهایی می‌زنیم که با ارزش‌های درونی ما ناسازگار است. در این موارد، بازنده‌ی اصلی ما هستیم.
احساس شادمانی و خوشبختی راستین در زندگی، آن است که گاهی درد و رنج‌هایی کوتاه و گذرا را به جان بخرید، چرا که شادمانی برتر و نهایی، همان منش و ماهیتی است که برای خود رقم می‌زنید.
زمانی که رشد می‌کنید و در زندگی مردم، کارآیی مثبت دارید، زندگی را به گونه‌ای دیگر تجربه می‌کنید که همان خوشبختی و شادمانی راستین است.
چنانچه معنی و مفهوم و هدف زندگانی را ندانیم و ندانیم که چه چیزهایی در زندگی، ارزش و اهمیت دارند، به سادگی نمی‌توانیم تصمیم بگیریم و همیشه دودل و مردد خواهیم شد.
چنانچه ندانیم چه می‌خواهیم، هر بادی، باد سازگار خواهد بود.
چنانچه خواسته‌ها و اهداف خود را نشناسیم، کشتی بدون سکانی خواهیم بود که در اوج مثبت‌اندیشی، همواره مسیر خود را دگرگون می‌کنیم.
انسان‌های کامروا، قوانین دست و پاگیر کمتری دارند.
انسان‌های خوشبخت و شادمان، قوانین ساده‌ای دارند.
انسان‌های خوشبخت و شادمان، کسانی هستند که این شایستگی و توانایی را دارند که از تماشای یک لبخند زیبا، شاد شوند و احساس خوشبختی کنند.
همواره به یاد داشته باشیم که هرگز ناگزیر نیستیم کارهای بزرگ انجام دهیم و چَم و مفهوم و هدفی بسیار بزرگ، آرمانی و آسمانی را در زندگی خود بیافرینیم.
من بر این باورم که کارهای ساده و پیش پا افتاده هم بسیار نیرومند و کارآمد هستند.
توانایی‌ها و شایستگی‌های خود را گسترش بخشید.
کمال‌گرایی راستین و بنیادی آن است که خود را همان گونه که هستیم، بپذیریم و دوست داشته باشیم.
تا زمانی که با دیگران درباره‌ی استانداردها و قوانین‌شان گفتگو نکرده‌اید، نمی‌توانید ادعا کنید که قوانین آنها را می‌دانید و نمی‌توانید این چشم‌داشت را از آنها داشته باشید که قوانین شما را ندیده و نشنیده بگیرند و با آن همساز باشند.
زمانی که از استانداردها و قوانین بنیادی و باید و نبایدها و قوانین همیشه باید و... هرگز نباید... دیگران آگاهی یابید، روابط‌ تان با آنها ساده‌تر می‌شود.
هرگاه می‌خواهید دست به کاری بزنید و دل آسوده نیستید که چرا می‌خواهید چنین کاری بکنید، دوباره آن را با چَم و هدف زندگانی خود بسنجید و با آن مشورت کنید.
گاهی، نرسیدن به یک رویا که با ناشکیبایی و مشتاقانه، خواهان آن هستید، آنچه را به راستی می‌خواهید و به آن نیاز دارید و برای آن ساخته شده‌اید، به شما می‌دهد و می‌بخشد.
شاید تلاش‌های شما تا به امروز ثمربخش نبوده‌اند، ولی سبب کامیابی‌های دیگری در آینده شده‌اند و زمینه‌ی خوبی را برای کامیابی نهایی‌تان فراهم ساخته‌اند.
ناکامی‌ها و شکست‌های ظاهری، زمینه‌ساز و سکویی برای جهش‌ها و پرش‌های دیگر شما به سوی کامیابی نهایی هستند.
عشق بورزید، دوست داشته باشید، ببخشید و از خودتان مایه بگذارید.
هدف زندگی خود را برآورده سازید و مهم‌تر از همه آنکه این کار را با عشق، شور، حرارت، شیفتگی و سرزندگی بسیار انجام دهید!
اگر دانش را به خاطر کسب درآمد فرا می گیرید، در حق آنهایی که به خاطر خودشان دانش اندوخته اند، تجاوز کرده اید.
هرگز برای بهره مندی از خوشبختی، امروز و فردا مکن.
هر کس باید راه زندگی خودش را پیدا کند و از راه زندگی خودش برود نه از راه زندگی دیگری.
من احساس می کنم پس هستم.
بکوش تا عظمت در نگاهت باشد نه در آنچه می نگری.
هیچ کس موفق نمی شود سرزمین جدیدی را کشف کند، مگر اینکه بپذیرد مدت زیادی رنگ خشکی را نبیند.
هرچه بالاتر روی، از نظر آنان که پرواز نمی دانند کوچکتر به نظر خواهی رسید.
بهتر است برای چیزی که هستی، مورد نفرت باشی تا اینکه برای چیزی که نیستی محبوب باشی.
داشتن احساس حقیقی از تظاهر به آن احساس، کمابیش غیر قابل تمییز [ =بازشناختن ] است.
این از ویژگی های عشق است که هیچ گاه ثابت نمی ماند؛ عشق، بدون وقفه رشد می کند، در صورتی که کاهش نیابد.
من بر این باورم که عشق به یک شخص ِبزرگوار، بیش از هر چیز دیگر به انسان فروتنی می آموزد.
خرد برخاسته از منطق نیست، برآمده ار عشق است.
ادبیات بد، نتیجه ی احساساتی است که در نگاه نخست بسیار هیجان انگیز و شکوهمند است.
هنر، همکاری میان خدا و انسان است و در این همکاری، زمانی که انسان کمتر دخالت می کند، نتیجه عالی تر است.
همه چیز پیش تر گفته شده، اما چون کسی [ آن را ] گوش نکرده، دوباره برمی گردیم و تکرارش می کنیم.
مجازاتی در جهنم وجود ندارد جز اینکه مجبوری کارهای ناتمام را تمام کنی.
زیباترین مطالب آنهایی است که با جنون شروع شده اند اما خردمندانه نوشته شده اند.
به کسی که حقیقت را جستجو می کند باور داشته باش و به کسی که مدعی دستیابی به حقیقت است شک کن.
کارهایی هست که دیگران هم می توانند انجام دهند، آن را انجام نده. حرفهایی هست که دیگران هم می توانند بزنند، آن را بیان نکن و چیزهایی هست که دیگران هم می توانند بنویسند، آن را ننویس! کاری را بکن که فقط تو می توانی انجامش بدهی.
هرگز برای خوشبختی، امروز و فردا نکن.
به نظر من، ما روزی خواهیم مرد که نخواهیم و نتوانیم از زیبایی لذت ببریم و درصدد نباشیم آن را دوست بداریم.
بزرگترین شادی، جدایی از عشق ورزیدن، بیان کردن و نشان دادن عشق است.
هر بشری می تواند در ژرفای اندیشه ی خود پناهگاهی بسازد و در آن جای امن، هر گلوله ی سنگین و گران و هر سخن نابجا و نیشدار و مسمومی را ناچیز شمرد.
یک روح آرامش جو که آرامش و مسالمت [ =سازواری ] را در سراسر وجود خود احساس می کند، چه ترسی ممکن است به خود راه دهد؟
با تمام وجود نسبت به کسی که سزاوار و شایسته ی عشق شما به نظر می رسد سوگند وفاداری یاد کنید.
درد حقیقی پیری در ضعف جسمانی نیست، بلکه در سهل انگاری و بی باکی روحی است.
به راستی تسلی بزرگی است که کسی بتواند در زمان های درد و تنهایی و فراق، دست کم یک خاطره ی کامل درخشنده را به یاد آورد.
برای کار کردن کافی نیست که انسان پشت یک میز بنشیند، بلکه باید خود را در هنگام کار از همه ی اندیشه های گوناگون پاس داشته و در امان نگاه دارد.
هدف آموزش و پرورش این نیست که متخصص و اهل فن تحویل بدهد، بلکه هدف آموزش این است که فکر و هوش عالی بسازد.
به هر اندیشه و هوش و ادراکی، غذای ویژه ی خودش را باید تجویز کرد که مطابق با اشتهای آن اندیشه باشد.
در ادبیات نیز مانند عشق نمی توان به گزینش دیگری اعتماد کرد. باید که مؤمن و معتقد و وفادار باشیم نسبت به آنچه که طبع و اندیشه ی ما می پسندد.
صرف داشتن موهبت و استعداد کافی نیست، زیرا اگر آن را به حال خود رها کنند عقیم می ماند.
شعر، گونه ای از حالت تاثر و هیجان است که در آن حالت، آرامش و سکون به انسان دست می دهد.
کار، از بین برنده ی کسالت و عیب و نیاز است.
افراد بشر هیچ گاه نمی توانند به اقدامی مفید مبادرت ورزند و به عملی مشترک دست زنند، مگر اینکه یکی از میان آنان برخاسته و تلاش همه را هر لحظه به سوی هدف مشترک رهبری کند.
هر عمل دسته جمعی وقتی درست رهبری نگردد دچار آشفتگی و بی نظمی می شود.
بدون وجود وجود فرمانده ی شایسته و سزاوار، عیچ عمل نظامی، هیچ حیات ملی و هیچ زندگانی اجتماعی وجود ندارد و نمی تواند وجود داشته باشد.
پیرمردان بسیارند و برای برگزیدن و بهره گیری از آنها نباید دنبال شناسنامه و تاریخ ولادت آنها رفت و کهن ترین آنها را برگزید، بلکه باید به دنبال بهترین آنها رفت.
هرم ها از رأس ساخته می شود و چیزی که در معماری بسیار خطرناک است در اداره ی امور عمومی آسان به نتیجه می رسد.
مرد اگر نمی خواهد در مرحله ی عشق و محبت خسته شود، باید با حسن نیت، اهمیت مقامی را که عشق در زندگانی و حیات یک زن دارد درک کند.
هیچ کاری ممکن نیست برای مملکت انجام گیرد، مگر اینکه هوی و هوس و خواهش های نفسانی و هیجان های روحی مانند عشق و خشم و جز آن در امور مملکتی راه نداشته باشد.
نخستین ویژگی مورد نیاز یک مدیر، داشتن اراده است.
در حقیقت، هیچ چیزی برای فرمانبران و زیردستان آنقدر باعث دلسردی و دلسوختگی از کار نمی شود که داشتن یک مدیر سست عنصر و دو دل و دورو.
نمود شخصی همان میزان حکومت می کند که خود شخص.
یک مدیر حقیقی هیچگاه گمان و باور ندارد که یک هدف که برآورده شد، دیگر همه ی کارها جاودانه و منظم و روبه راه شده است.
باغی که خوب از آن مراقبت به عمل آمده است اگر مدت زمانی به حال خود رها شود، همه ی آن را علف های هرزه و بد فرا می گیرد.
مدیر خوب می داند که هیچ نتیجه ی مطلوبی هیچ گاه به دست نخواهد آمد.
ارتش بزرگ همیشه فرمانده ی خود را سرمشق عمل خویش قرار می دهد.
خونسردی، بزرگترین صفت برای کسی است که امر فرماندهی را بر عهده گرفته است.
گاهی عامل زمان آنقدر مهم است که باید تنها عامل روشن و فرضیه ی اساسی و اصلی برای پاسخ به مسأله قرار گیرد.
در دنیا عده ی اندک شماری یافت می شوند که می توان به آنها اعتماد کرد؛ باید گشت و اینها را یافت.
مدیر واقعی و حقیقی به بشریت اعتماد نمی کند، اما به چند تن از مردان به تمامی اعتماد می کند.
یک مدیر پر توقع و جدی همیشه بیش از یک مدیر سهل انگار و سست، مورد علاقه و محبت زیردستان است.
راز اینکه انسان را دوست بدارند، این است که او دوست بدارد.
بسیار اشخاص کم و نادری هستند که با سرشت های مشخص بتوانند در برابر قدرت بلامنازع [ =بی مدعی ] که به آنها داده شده مقاومت کنند و به بیان دیگر، خود را گم نکنند.
آزادی، یک حق غیر قابل تصرف بشری نیست، بلکه یک پیروزی مورد پسند است که باید هر روز این پیروزی و فتح از نو آغاز گردد.
هیچ رهبری نمی تواند قدرت خود را پاس دارد، مگر اینکه هر روز خود را سزاوار آن قدرت نشان دهد.
طوفان، درد و تباهی را آشکار ساخته، اما او به هیچ وجه آفریننده ی تباهی و درد نبوده است.
گرگ پیر تا زمانی که قدرت آن را دارد که طعمه ای به چنگ آورد و آن را از هم بدرد مورد احترام [ =بزرگ داشتن ] است.
دگرگونی های پرشتاب و نوآوریهای شگفت انگیز دلیل پیروزی جوانی است و استقامت و پایداری، ثبات و استحکام سنن و عادت ها، دلیل بر حیثیت و شرف پیری است.
زندگانی، یک نمایش و سینمای همیشگی است. تماشاچیان صحنه ی زندگانی یکی پس از دیگری برمی خیزند و از سینمای زندگانی بیرون می روند.
رمز پاس داشتن چابکی و نرمی و ظرافت آن است که انسان هیچ گاه ورزش را ترک نکند.
آنچه را که دیروز انجام شده است امروز نیز می توان انجام داد، اما آنچه که انجام نشده برای همیشه از دست به در شده است.
فن پیر شدن عبارت است از جنگ و نبرد در برابر بدی ها و معایب پیری، که در پایان زندگانی ما، یعنی دوره ی نیکبختی و خوشبختی ما پا به عرصه ی ظهور می گذارد.
هر عملی که برای جوان گردانیدن و بازدارندگی از آشکار شدن پیری باشد یک عمل و رفتار ناشی از تمدن و مدنیت است.
عشق پیرانه سر نیز می تواند آن قدر مؤثر و گیرا و همان اندازه صادقانه و صمیمانه باشد که مهرورزی ایام جوانی، صادقانه و صمیمانه و مؤثر و گیرنده است.
یک پیرمرد بدون اندوه و با نشاط هرگز بدون دوست و رفیق نخواهد ماند.
اگر همه ی مردم می دانستند که همه ی مردم از همه ی مردم چه چیزها که نمی گویند، هیچ کس به هیچ کس سخنی نمی گفت.
عیب و علت واقعی و اصلی پیری در ضعف جسمانی نیست، بلکه در بی علاقگی روحی است.
مردمی که آرام تر و کندتر پیر می شوند آنهایی هستند که با فرهنگ و فرزانگی، دلیل و برهان زندگانی را درک نموده اند.
در بسیاری از زمانها، پیرمردان بهتر از جوانان، راه و رسم فرمان دادن و اداره کردن را می دانند.
فن و هنر پیری آن است که انسان سالخورده خود را به منزله ی تکیه گاه زندگانی و به منزله ی مرد مورد اعتماد نسل های آینده قرار دهد، نه اینکه خود را در برابر جوانان به منزله ی یک دشمن و رقیب نمایان سازد.
یک مرد خردمند، پس از آنکه زمانی را صرف کار و تلاش ویژه ای کرد، بقیه ی عمر را جز صرف آسایش خویشتن و فرهنگ و تربیت خاص خود نخواهد ساخت.
برای مردمانی که جز به تکمیل احساسات بشری نمی اندیشند، موسیقی پناهگاهی شایسته و ابزار سرگرمی مؤثری است.
قدرت و توان بیش از آنکه مربوط به سن و سال باشد، به تندرستی و سلامت وابسته است.
مسرت ها و خوشی های زندگانی در سنین پیری بسیار لذت بخش تر و گواراتر از دوران جوانی است.
پیروزمندان! فراموش نکنید که پیروزی های بشری همیشه نسبی و موقتی است.
هیچ پیروزی ای آینده ی ما را در نظر ما مشخص نمی سازد و نمی تواند باعث اعتماد ما به آینده ی دور و درازی باشد.
هیچ انقلابی نتوانسته است نیکبختی و خوشبختی جاودانه ی اجتماعی را تضمین کند.
ثروتها و نام آوریهایی که زاده ی یک لحظه از عمر اند در یک لحظه از زمان فنا می شوند.
جنگ و نبرد زندگانی باعث پایداری و قوت شما خواهد شد.
دانشمند کسی است که از بررسی ها و تجربه های خود، حدس ها و قیاس هایی [ =سنجش ] بدست آورد که دارای روابط همیشگی و ثابت از نظر فنون (حوادث حسی) باشند.
امید و رویای یک مرد عمل این است که در زمانهای بی نهایت دشوار و در موارد پیچیده و سخت، نسبت به ادراک حیوانی و هوش فطری خویش اطمینان خاطر کامل به دست آورد.
دانسته ها و آگاهی های ما جز در موارد لازم و مناسب از آنِ ما نیستند.
یک مرد بزرگ عمل، به یک شاعر بایستی بسیار بیشتر نزدیک باشد تا به یک مؤلف دایره المعارف... .
برای مرد عمل، اندیشه با عمل درهم است، همان گونه که برای یک شاعر، اندیشه با تصویر و نشانه های درهم و مربوط می باشد.
کسی که بخواهد همه کاره باشد هیچ کاره است.
به راستی عبث و بیهوده است که انسان از طبیعت چیزی را بخواهد که به او داده نشده است.
تا زمانی که کارت به انجام نرسیده، نباید از راهی که برگزیده ای، از انحراف و تغییر جهت روی برتابی.
باید در هر کاری به امکان و عملی بودن آن کار ایمان داشت.
بهترین خلق و خوی، بردباری و متانت و به ویژه، خوش منشی و شوخ طبعی است که توانایی و قدرت آن را دارد که برای یک زن و شوهر خوشبختی فوق العاده به بار آورد.
آگاه باشید! دوست داشتن و عشق ورزیدن را باید احساس کرد.
عشق مانند آن بوته ی خاری است که هرچه بیشتر در کندن آن از زمین تلاش شود، آن خارها بیشتر در جسم و گوشت طرف مقابل نفوذ و رسوخ می نماید.
انسان همیشه در پی چیزی است که از او دوری می جوید و رد می کند چیزی را که به او تسلیم می گردد.
کسی که در دسترس و معرض دید و همنشینی قرار ندارد آسان می تواند مورد تحسین و ستایش قرار گیرد.
وقتی که غذایی به عشق و محبت نرسد و بی قوت بماند، یا به خواب می رود و یا فنا می شود و یا به علت نقص کمک از مبدأ کمال و فراوانی دچار کاستی می شود.
ستایش، خود گونه ای از هدیه و ارمغان است.
اگر زن درصدد تلاش و کوشش مجدد برای دور کردن مرد از شغل اش برآید، جز اینکه کینه و بغض مرد را به خود متوجه سازد نتیجه ی دیگری نمی گیرد.
بهترین کتابها و رمان های عاشقانه آنهایی هستند که به آنها که سزاوار حقیقی محبت و عشق اند، راه و رسم زندگانی را بیاموزند.
یکی از موارد اساسی آیین دلبری این است که شخصی که می خواهد محبوب باشد باید وقت بیشتری را صرف تربیت و فرهنگ خویش نماید.
هر کاری که با عشق و محبت آغاز می گردد، لذت بخش و سرورآمیز است، اما عشقی که با کار آمیخته شود لذت اش بیشتر و مسرت و سرور آن افزونتر است.
همان گونه که هر چیز تازه ای، جذابیت و تمایل بیشتری دارد، در برابر، از قابلیت فناپذیری بیشتری نیز برخوردار است.
استعداد و ذوق همیشه برای زن و شوهر، تازگی و تجدد و تنوع پایدار و همیشگی ایجاد می کند.
کسی که دیگری را دوست دارد و به راستی به او عشق می ورزد، هر روز تلاش می کند یک کشیش دهکده ای باشد که دوست دارد همه شب خیابان های تنگ و پرپیچ و خم خود را طی کند و در محیط اندیشه و هوش و استعداد محبوب خود گردش نماید.
بزرگترین رمز خسته نشدن، طبیعی بودن است.
اگر ما دلدار خود را با ویژگی های خاص خودش برگزیده ایم، باید بگذاریم که او در حرکات و پرورش و نمو آزاد باشد.
عشق نیاز به تجزیه کننده ندارد، بلکه برای بیان نیازمند شاعر است.
کسی که با نیروی تمام دوست دارد و با قدرت کامل عشق می ورزد، می فهمد که اگر لازم باشد باید خود را تازگی مجدد بخشد و دم به دم خویش را نو و نوتر نماید.
یک عشق بزرگ، به موجودات بسیار ساده قدرت و قابلیت تیزهوشی، از خودگذشتگی و اعتماد و اطمینان خاص می بخشد.
برای همگان، حکومت کردن بر خانه از هر جای دیگر و هر امر دیگری دشوارتر است.
در عمل، کسی که خود را می گذارد تا بخورند اش، خورده می شود و می میرد، بدون اینکه اثری از خود بر جای گذارد.
اگر یک معاون و یا قائم مقام به گونه ای قلبی نپذیرد که مدیر مافوق او، دانسته‌های تجربه‌هایش بالاتر از او است، هرگز نمی تواند خدمتگزاری درست باشد.
تا زمانی که انسان گمان می کند وجودش می تواند برای جلوگیری از خطا و اشتباه مفید باشد باید در پست خود باقی بماند.
در رازداری، مسرت و سرور ویژه ی خودش نهفته است.
رازداری نقشی است که حاضر جوابی و دانایی ویژه ی خود را لازم دارد، اما از همه جهت، مسرت انگیز و شعف [ =شادمانی ] آمیز است.
سرور و مسرت بسیار زیاد به دست آمده از کار خوب به حدی است که می تواند جانشین تمام مسرت ها و خوشی های جهان گردد.
بهشت یک باغبان، باغ او است و بهشت یک نجار، میز کارگاه او می باشد.
زن خوب، وزیر دارایی خوبی برای خانه است و در اثر لطف و مهربانی و بینایی و بینش او است که بودجه ی خانه همیشه در تعادل است.
یک زن از نتایج زحمت های خود در تنظیم خانه که دنیای کوچک کاملی است باید به همان میزان مغرور و مفتخر باشد که یک رجل دولتی برجسته ای که توانسته مملکتی را نظم و ترتیب بخشیده و سازمان دهد.
هیچ آموزشی بدون کاردانی مناسب نیست.
چیزی که بدون زحمت و رنج آموخته شود روزی فراموش می شود.
بهتر است انسان میزان و مقدار کمی از امور را کامل فرا گیرد تا اینکه به طور متوسط مقدار زیادی از مواد را بیاموزد.
اشخاص عاقل می کوشند تا خود را همرنگ محیط سازند و اشخاص دیوانه سعی می کنند محیط را به رنگ خود درآورند. به همین جهت تحولات و پیشرفتهای جامعه به دست اشخاص دیوانه بوده است.
حسود را آزار مده که خود در آتشی بی پایان می سوزد. هر چیزی که مطابق میل و آرزوی ماست، حقیقت محض به نظرمان می رسد و تمام آن چیزها که بر خلاف میل مان است، خشمناکمان می کند.
بشر خیلی زود به خوشبختی عادت می کند و خیلی زود هم فراموش می کند که خوشبخت است.
برای اینکه دوست پیدا کنی، باید خود را سزاوار و آماده دوستی کنی.
هر چیزی که مطابق میل و آرزوی باطنی ما است، به نظر، حقیقت محض و هر آنچه بر خلاف میل ما باشد باعث خشم مان می شود.
بعد از کتابهای آسمانی، شریف ترین و ثمربخشترین کتابها بیوگرافی و شرح حال است.
افراد دانا کوشش دارند خود را همرنگ محیط سازند، اما اشخاص دیوانه سعی می کنند محیط را به رنگ خود در آورند. به همین دلیل، تحولات و پیشرفت های اجتماع به دست دیوانگان بوده است.
بشر به امید زنده است و امید همان آرزو است.
خوب اندیشیدن آن است که ما از مدل و نمونه ی کوچک داخلی دنیای وجود خودمان بر اساس دنیای بزرگ و حقیقی، تصویر درست و روشنی که سزاوار وجود خود ما است بسازیم.
اگر با شتاب وارد مرحله ی قضاوت بی دلیل نشویم و شتابزده تصمیم نگیریم، آن وقت توانسته ایم گامی بزرگ به سوی فرزانگی و خرد و احتیاط و پرهیزگاری برداریم.
هیجانات شدید نفسانی و عشق و شهوت و خشم نمی تواند یک بشر را، یک انسان را راهنمایی و رهبری کرده و به هدف و مراد خود برساند.
هیچ تجربه و آزمونی را نمی توان دلیل اعتبار گرفت.
مغز بشر در زمان خود می تواند بهشتی از جهنم و دوزخی از بهشت به وجود بیاورد.
هر کنشی، واکنشی برابر دارد.
تمام ذرات جهان دارای نیروی مرموزی به نام جاذبه هستند که باعث جذب آنها به یکدیگر می شود و به طور معمول ذرات هر توده مجذوب مرکز آن و توده ذکر شده، خود، مجذوب توده دیگری است.
دانش کلی مانند خلیجی است که من و همکارانم تنها چند دانه ریگ جالب از این پهنای گسترده برداشته ایم.
شاید مانند کودکی باشیم که در کنار دریا با سنگ ریزه و صدفهای زیبا بازی می کند، اما بی خبر از آنیم که دریایی بس بزرگ و اقیانوسی بیکران در مقابل دیدگانمان وجود دارد که در اعماق آن اسرار بزرگ و شگفت انگیزی نهفته است.
آنچه می دانیم یک قطره است، آنچه نمی دانیم یک اقیانوس.
در حیرتم که وجود ناچیز خودم را در مقابل عظمت آفریدگان و این دنیای بزرگی که در آن زندگی می کنم، به چه تشبیه کنم.
کسی که فکر نمی کند، به ندرت دم فرو می بندد.
حتی حقیرترین موجودات نیز از نعمت های خداوند بی بهره نیستند.
تا آنجا که ممکن است، امروز کارت را خوب انجام بده، باشد که فردا هم قدمی رو به جلو برداری و کارت را بهتر انجام دهی.
من مشهور نشدم مگر به واسطه کار و کوشش و اگر از عملی خسته می شدم، تفریح و رفع خستگی را در اشتغال به کار دیگری جستجو می کردم.
من نمی دانم که جهان مرا چه می داند؟ اما من خود را مانند کودکی می بینم که در کنار ساحل سرگرم بازی است و گاه و بیگاه با یافتن سنگ ریزه ها و یا گوش ماهیهای زیباتر و صافتر از حد معمول، خوشحال می شود؛ حال آنکه اقیانوس بزرگ حقیقت همچنان کشف نشده پیش رویم گسترده است.
بزرگترین ثروت یک ملت، آزادی است.
آزادی بدون دانایی به دست نمی آید.
یک آموزگار ناپخته می تواند سالها شاگردان خود را گمراه و سرگردان کند.
اگر برای رسیدن به خواهشها و آرزوهای خود زورگویی پیشه کنیم، پس از چندی کسانی را در برابرمان خواهیم دید که دیگر زورمان به آنها نمی رسد.
رَد راستی، رَد خویشتن است.
گمان مبر که دیگران تو را به آرمانت خواهند رساند.
آن که برنامه ها را از پایان به آغاز مورد گفتگو و ارزیابی قرار می دهد، براستی در حال سرپوش گذاری بر روی چیزی است.
گفتگو با آدمیان ترسو، خواری در پی دارد.
آن که پیاپی سخنتان را می بُرد، دلخوش به شنیدن سخن شما نیست.
اگر آغاز زندگیت با سپیده دم و روز همزاد گشت، همواره در جست و جوی چراغ و پناهگاهی برای شبانگاهان باش و اگر در شب و سیاهی آغاز شد، چراغی از امید در خود بیافروز که پگاه خوشبختی نزدیک است.
جایی که شمشیر هست آرامش نیست.
ریشه کارمند نابکار در نهاد سرپرست و مدیر ناتوان است.
اگر به سخنی که گفته اید با تمام وجود پایبند هستید، دیگر نیازی نیست برای آن پوزش بخواهید.
نرم دلی و نرمش، منش آدمی و سنگدلی و سخت سری، منش اهریمن است.
فرمانروایانی که یک شبه توانمند می شوند با تلنگری فرو می ریزند.
اندیشه برتر در روزهای طوفانی و آشوب و در همان حال خموشی و آرامش، توانایی برتر خویش را از دست نمی دهد.
کسانی که با دیگران رو راست نیستند با خود نیز بدین گونه اند.
اگر شناخت زن و مرد نسبت به ویژگی های درونی و بیرونی یکدیگر بیشتر گردد، کمتر دچار گسست می شوند.
آدمهای آرمانگرا زمانی که به نادرست بودن آرزویی پی می برند، برای ادامه آن پافشاری نمی کنند.
اگر کسی را با زیباترین منشها و صفات بخوانیم چیزی از ارزش ما نمی کاهد، بلکه او را دلگرم ساخته ایم آنگونه باشد که ما می گوییم.
ارزش استاد را دانستن، هنر نیست، بلکه بایستگی و وظیفه است.
عدم پایبندی به نظم گیتی، ویژگی انسانهای گوشه گیر است که عشق و احساس را سپر دیدگاههای نادرست خود می سازند.
هنگام گسستن و بریدن از همه چیز می توانی بسیاری از نداشته ها را در آغوش بکشی.
خودبینی، چنبره و محیط گیرایی اش درون است و افتادگی، پیرامون و بیرون ماست و این می تواند همگان را به سوی ما بکشاند.
بدبخت کسی است که نمی تواند ناراستی خویش را درست کند.
آنان که خویی جانور گونه دارند و تنها در پی زدودن گرفتاریهای خویش و یا گهگاه افزایش قلمرو زمینی خود هستند، بزهکاران روزگارند. باید گفت نشان آنها بر گیتی هم تراز ریگ کوچکی در کرانه دریای بشری نیز نخواهد بود.
بسیاری از چیزهای را که می خواهیم داشته باشیم می توانیم با نشان دادن توانمندی خویش به آسانی به دست آوریم.
پیش از آنکه با کسی پیمانی ببندید، درباره توانایی خود در اجرای آن دمی بیندیشید و سپس پاسخ گویید.
دیدگاه خوب مردم، بهترین پشتیبان برگزیدگان است.
آنگاه که سنگ خویشتن را به سینه می زنید، نباید امید داشته باشید که همگان فرمانبردار شما باشند.
فرهنگ های هم ریشه انگیزه ای توانمند است که موجب همبستگی کشورها در آینده می شود.
کسی که نسبت به سرنوشت میهن و مردم سرزمین خویش بی انگیزه است، ارزش یاد کردن ندارد.
آدم خودباور هیچ گاه برای رسیدن به مادیات، ارزشهای انسانی را زیر پا نمی گذارد.
اهل فرهنگ و هنر، سازندگان آینده اند.
در دوی زندگی همیشه حریف را شانه به شانه ات بپندار و همیشه با خود بگو تنها یک گام پیش ترم، تنها یک گام.
اگر می خواهی کسی را بزرگ کنی، پیوسته از او به دشمنی یاد کن.
پوزش خواستن پس از اشتباه زیباست، حتی اگر از یک کودک باشد.
هرگز به کودک تان نگویید پیشه آینده اش چه باشد. همواره به او ادب و ستایش به دیگران را آموزش دهید، چون با داشتن این ویژگیها همیشه او نگار مردم و شما در نیکبختی خواهید بود و اگر این گونه نباشد، هیچ پیشه ای نمی تواند به او و شما بزرگواری بخشد.
آنان که سامان و پویندگی در کیهان را دروغ می پندارند، همواره در اندیشه کین خواهی و حمله به جهان پیرامون خویش هستند؛ زندگی خود و نزدیکانشان را تباه می سازند و سرانجام در برآیندی بزرگتر از هستی ناپدید می شوند.
به کوهستان که می نگرم، درونم سرشار از نیرو می شود. کوهها سر فرود می آورند و می گویند: باز ما را درخواهی نورد.
مردمان توانمند در میان جشن و بزم نیستند. آنها هر دم به آرمانی بزرگتر می اندیشند و برای رسیدن به آن در حال پیکارند.
قهرمان های آدمهای کوچک همانند آنها زود گذرند.
فرومایگان پس از پیروزی، حریف شکست خورده خویش را به ریشخند می گیرند.
یک آموزگار می تواند با رفتار و گفتار خود، کشوری را دگرگون سازد.
آنکه به خرد توانا شد، ترس برایش نامفهوم است.
دانش امروز شکوه بسیاری در پی داشته، اما نیروی آرامش بخشیدن به روان ما را ندارد؛ امنیت را بزرگان خردمند به ما می بخشند.
آسیب دیده همیشه درهای رویاهایش کوچک و کوچکتر می شود، مگر با امید که شرایط ما را دگرگون می سازد.
بسیاری در پیچ و خم یک راه مانده اند و همواره از خویشتن می پرسند ما چرا ناتوان از ادامه راهیم؟ به آنها باید گفت می دانی در کجا مانده ای؟ همانجایی که خود را پرمایه دانسته ای.
برای نوشیدن شهد بهشت، همواره نگاهت به راستی و درستی باشد.
ستایش گر همیشه در حال پیشی گرفتن از ستایش شونده است؛ او یاد می کند و دلدار برآورده می سازد.
خرد ابتدا به اندیشه پناه می برد.
تبار بی ریش سفید همچون خانه بی سقف است.
آدمی با کینه، زندگی را بر دوستان نیز تنگ می کند.
نتیجه گیری زود [ هنگام ] پس از رخدادهای مهم زندگی از بی خردی است.
بیچاره مردمی که فرمانروایانش رایزن و رایزنانشان فرمانروا هستند.
رایزنی که کار اجرایی می کند، قابل اعتماد نیست.
چه بسیار گردن کشانی که به آنی دچار زبونی شدند.
نخستین گام بهره کشان کشورها نابودی بزرگان و ریش سفیدان است و سپس تاراج دارایی آنها.
در پشت هیچ در بسته ای ننشینید به امید اینکه روزی باز شود، [ بلکه ] در دیگری را جستجو کنید و اگر نیافتید، همان در را بشکنید.
تا چیزی از دست ندهی، چیز دیگری به دست نخواهی آورد؛ این یک هنجار همیشگی است.
کسی که چند آرزوی درهم ورهم دارد، به هیچ یک از آنها نمی رسد، مگر [ اینکه ] در بین آنها با ارزش ترین را انتخاب کرده و آن را به عنوان هدف خویش برگزیند.
اگر از خودخواهی کسی به تنگ آمده ای، او را خوار مساز؛ بهترین راه آن است که چند روزی رهایش کنی.
هیچ گاه در برابر فرزند، همسرتان را بازخواست نکنید.
اگر روانتان در گفتگویی مورد حمله قرار گرفت، نمی توانید با کلمات، بیزاری از واژه ها را بجویید. تنها سکوت و ترک گفتگو نجات دهنده روان آسیب دیده شماست.
دوستان فراوان نشان دهنده کامیابی در زندگی نیست، بلکه بیانگر نابودی زمان به گونه ای گسترده است.
گربه را آزار مده، او نمی تواند به تو وفادار بماند؛ این هنجار عاطفی اوست.
اگر می خواهی دوستی ات پا برجا بماند، هیچ گاه با دوستت شریک مشو.
بدان، همواره آنکه برای رسیدن به تو از همه چیزش می گذرد، روزی تنهایت خواهد گذاشت؛ این هنجار دردناک زندگی است.
برای آنکه همواره دوستانمان را نگاه داریم، بهتر است همیشه فاصله و بازه ای میان خود و آنها داشته باشیم.
ترس از جدایی، جدایی به بار می آورد.
پرحرفی در هنگام اندرز از اثر آن می کاهد.
نگاه آدمهای کوچک چه زود پر می شود و لبریز.
سربازی که می ترسد، جان خود و دیگر سربازان را به خطر می افکند.
همواره آدمیان، محیط و دایره بدی و پلیدی را با دانش و اندیشه برتر خویش بسته و بسته تر می سازند.
وارونگی آدمیان و جانوران در پویایی اندیشه و دانش است، اما آدمی هر دم می تواند به رفتار و خوی بسیار وحشی دست یابد و دست به هر جرمی بزند که پلیدترین جانوران هم در بایسته ترین هنگامه از انجام آن خودداری می کنند.
اگر در بند زندگی روزمره تان شوید، نمی توانید گامی به سوی بهروزی بردارید.
آنکه برای بهروزی آدمیان تلاش می کند و راه درست را نشان می دهد، بارها و بارها می زید و تا یاد و سخنش جاری است، او زاده می شود و باز هم.
هر پیوستنی، آگاهی و ثمره ای نو به ارمغان می آورد.
هنر، خوراک روان و هنرمند، آفریننده آن است. بارگاه هنر با هیچ جایگاهی سزاوار ارزیابی نیست.
شورشهای آدمیان با امواج پر نیروی کیهان خیلی زود به سامانه درست خویش باز می گردد.
راهی جز نرمش و بازی با زندگی نیست.
کسی که می ماند و نمی پرد، به یک راز بزرگ آگاه گشته و آن فلسفه پرواز است.
هنگامی که می خواهی وظیفه و بایسته خویش را انجام دهی، از کسی فرمان نگیر.
خودت را بشناس اما به آن مبال.
یاد اشک و شیفتگی، آویزه خاموش دلهاست.
برای آنکه روانت را بپروری، ابتدا با خود یکی شو.
ارزش پیمان شکن به اندازه کفن هم نیست.
گیتی همواره در حال زایش است و پویشی آرام در همه گونه های آن در حال پیدایش است.
آن که نمی تواند از خواب خود برای فراگیری دانش و آگاهی بکاهد، توانایی برتری و بزرگی را ندارد.
تن پوشی زیباتر از سرشت و گفتار نیکو سراغ ندارم.
کیهان دارای ساختاری هدفمند است. این ساختار به آن پویایی بخشیده و برآیندی شگرف در آن بر جای می گذارد.
بهترین آموزگار استاد، شاگرد اوست.
راه آشتی را کسی باید بیابد که خود سبب جدایی شده است.
دشمنی با خاندان یک بدکار، تنها نشان ترس است نه نیروی انسانهای خردمند.
فزون خواهی برای داشته های ما زیانبار است.
خوار نمودن هر آیین و نژادی، به کوچک شدن خود ما خواهد انجامید.
بسیاری از جنگها و آوردهای مردمی از روی نبود شناخت و آگاهی آنها نسبت به یکدیگر بوده است.
آن که زیبایی خرد را ندید، گرفتار زیبایی آدمیان شد و بدین گونه از هر چه داشت تهی گشت.
جشن های بزرگ، انگیزه افزایش باروری و پویایی آدمیان می شود.
بخشیدن تخت و اورنگ به خویشاوندان از زبونی است.
شباهنگام برای خانواده و نزدیکانت نامه بنویس و در روز برای اربابان و سرپرستان.
گیتی در جنگ و آوردی بزرگ در گردش است. اندیشه و تلاش خردمندان از یک سو و پوزخند اهریمن و روانِ دیوپیشگان از سوی دیگر، معرکه این جهان گذارا است.
پیش نیاز دلیر بودن، [ داشتن ] بدنی ورزیده نیست؛ گاهی آدمهای سبکبار، پشت کوهستان را هم به خاک مالیده اند.
اگر دشمنت با روی خوش نزدیکت شد، در برابرش خموش باش و تنهایش بگذار.
دشمنی و پادورزی به انسان خردمند انگیزه زندگی می دهد.
خود را برای پیشرفت مردم ارزانی دار تا مردم پشتیبان تو باشند.
تبهکار همیشه نگران کیفر خویش است، حتی اگر بر زر و زور لمیده باشد و این بسیار درد آور است، چرا که سایه کیفر همواره در برابر دیدگانش است.
آزمودگی انسانها از زر هم با ارزش تر است.
آن که پرسشهای پراکنده در وادیهای گوناگون را همزمان می پرسد، تنها می خواهد زمان و نیروی استاد را تباه کند.
هر چه بلندپروازتر باشید تپش قلبتان کمتر خواهد شد، فشار و دردهای روانی تان نیز.
دوستی که نومیدنامه می خواند، همیشه سوار بر تو و پیشدار دورخیزهای بلندت خواهد شد.
گِره هایی که به هزار نامه دادگستری باز نمی شود، به یک نگاه و یا ندای ریش سفیدی گشاده می گردد.
بی مایگی و بدکاری پاینده نخواهد بود. گیتی رو به رشد پویندگی است. با نگاهی به گذشته می آموزیم که آدمیان، اشتباهاتی همچون برده داری، همسر سوزی و ... را رها کرده اند. خردورزی! آدمی را پاک خواهد کرد.
سامانه همه گیر هستی با آنکه یکنواخت پنداشته می شود، رو به پویش و پیشرفت است. گردش آرام هستی نباید ما را فریب دهد. ما بخشی از یک برنامه بزرگ و پیش خواسته در کیهان هستیم که پیشرفت را در نهاد خود دارد.
هیچ گاه عشق به همدم را پاینده مپندار و از روزی که دل می بندی این نیرو را نیز در خویش بیافرین که اگر تنهایت گذاشت نشکنی و اگر شکستی باز هم نامید مشو؛ چرا که آرام جان دیگری در راه است.
فرزند نانجیب، آتش عمر پدر است.
افزایش ناگهانی مردم سبب کاهش ادب، فرهنگ و فرهیختگی می گردد؛ آنهم از آن رو که نسل و تبار پیش از آن نمی تواند بایستگی ها و وظایف خویش را همچون آموزگار به درستی انجام دهد.
خاموشی بیشه نبرد، فریادها در سینه دارد.
آغاز هر روز، نو شدنی دوباره و زمانی برای پویایی بیشتر است.
مرد دلیر بهنگام ستیز و نبرد، همراهانش را نمی شمارد.
سرپرستانی که از ارزش سربازی می کاهند و پدر و مادرانی که مانع میهن داری فرزندان خویش می شوند، به کشورشان پشت کرده اند.
پیامد دانایی، پذیرفتن بار ساماندهی دیگران است.
آینده جوانان را از روی خواسته ها و گفتار ساده شان می توان حدس زد. مپنداریم که میزان دارایی و یا امکانات آنها دلیلی بر پیروزی و شکست آنهاست، تنها [ مسئله ی ] مهم، خواسته و آرزوی آنهاست.
استخوان بندی شهرها در دیوار است و بزرگداشت.
آنگاه که شب فرا رسید و همه پدیدگان فرو خُفتند، ابر دریاها (اقیانوسها) به پا می خیزند، آیا تو هم بر می خیزی؟
هر آن که خردمندتر است اهریمن بیشتر به او حمله می کند. در میدان جنگ و آوردِ او، هزاران فتنه و افسون کشته شده را خواهی دید.
بدخو، عمرش کم است.
اگر میرآب، به اندازه دهد، همه دشت سبز باقی خواهد ماند.
چه نشانی از بد اندیش به جا است؟ هیچ.
تنها مادر و پدر خواسته های فرزند را بی هیچ چشم داشتی بر آورده می سازند.
همواره تنهایی، توانایی به بار می آورد.
برای اهل اندیشه هیچ دوستی بهتر از تنهایی نیست.
کار، بهترین آرامبخش افکار پریشان و غم است.
هنرمند و نویسنده مزدور از هر کشنده ای زیانبارتر است.
سازگاری با زیستگاه و تلاش برای بهتر شدن جایگاه کنونی، ویژگی ناب آدمهای پاک است.
ثمره کشتن، کشته شدن است.
غروب جان آدمی، سپیده دمی به جهان دیگر است.
خواسته مراد از مرید، خاموشی و ژرف نگری است و خواهش مرید از مراد، نشان دادن مسیر پیشرفت است.
توان آدمیان را با آرزوهایشان می توان سنجید.
تاراج و شورش هیچ گاه بهانه تاراج و شورش دیگر نیست.
وزن یک تهمت، سنگین تر از هزار هزار دشنام است.
آنکه کارش را دوست ندارد، خیلی زود پیر می شود.
شناور بودن خرد آدم در جهان احساس، میدان بروز و رشد هنر را به او داده است.
برخی از انسانها مانند گلهای لاله، زندگی کوتاه در هستی و نقشی ماندگار در اندیشه ما دارند.
برای پویایی و پیشرفت، گام نخست از پشت درهای بسته برداشته می شود.
رویش باغ سکوت در هنگامه خروش و همهمه ارزش خود را نشان می دهد.
آنان که از رسیدن به ریشه ها هراس دارند، در روزمرگی دست و پا می زنند.
خودخواهی، کاشی سادگی روانت را خواهد شکست.
نگارنده و سخنگویی که دیگران را کوچک و خوار می دارد، خود چیزی برای نمایش و بروز ندارد.
برای کسب خرد، سختی را بر خود هموار کن.
کژی و ناراستی، شکاف و رخنه گاه اندیشه اهریمن خواهد شد.
کسی که درد روشنگری و بازگویی تجربه را ندارد، خود نیز زمانی برای بهره بردن از آن نخواهد یافت.
جفتت اگر پرید، برای پریدن عجله نکن.
هنگامه رهایی اهریمن، هنگامه دربند شدن تو است.
از آه و نفرین بزرگان و ریش سفیدان هر ایلی باید ترسید.
ناتوان ترین آدمیان کسانی هستند که نیروی بدنی خویش را به رخ دیگران می کشند.
بزرگواری، بی مهر و دوستی به دست نمی آید.
بزرگترین کارخانه نابودی توانمندیها، آیین آموزشی نادرست است.
تن پوشی زیباتر از سرشت نیکو نمی شناسم.
پیرامونیان ما چه بخواهیم و یا نخواهیم، بر اندیشه های ما رخنه و اثر خواهند کرد.
دارایی با ارزش تر از تندرستی نمی شناسم.
ریگهای ساحل خرد، نشیمنگاه پندارهای پاک و شبانه توست.
هیچ گاه دشمن خویش را کوچک مپندار، چون او بهترین دوستت نیز هست. او انگیزه پیشرفت و پویش بیشتر را به تو خواهد داد.
برای رسیدن به نیک نامی، گواهی برتر از راستی نیست.
برای شناخت آدمیان به جای کنکاش در اندیشه آنها، در پی شناخت پیشوای انگاره (فکر) آنها باشید.
برای به دست آوردن و گسترش خرد، سختی را بر خود هموار کن.
پیران فریبکار، آتش زندگی جوانانند.
پیامد دانایی، پذیرفتن بایسته هاست.
تاریکی در زندگی ماندگار و ابدی نیست، برسان روشنایی.
تنهایی برای جوان ارزشمند و برای پیر آزار دهنده است.
با ترشرویی به میان مردم رفتن، تنها از بیماران ساخته است.
آن که پندپذیر نیست، در حال افتادن در چاله سستی و زبونی است.
نامداری بی نیک نامی به پشیزی نمی ارزد.
همرنگ دیگران شدن، باور هیچ کدام از بزرگان نبوده است.
آدمهای بزرگ به خوشی های کوتاه مدت تن نمی دهند.
آدم بی مایه، همه افراد را ابزار رسیدن به خواسته های خود می سازد.
آن که دیگران را ابزار پرش خویش می سازد، تنها خواهد ماند.
مردمان توانمند در خواب نیز رهسپار جاده پیشرفتند.
نقد و ارزیابی بی کینه، پاداشی است که ارزش آن را باید دانست.
دشمن، ابزار نابود ساختن آدمی را در درون سرای او جست و جو می کند.
اندیشه و انگاره ای که نتواند آینده ای زیبا را نوید دهد، ناتوان و بیمار است.
میهمانی های فراوان از ارزش آدمی می کاهد، مگر دیدار پدر و مادر.
در هنگام توانایی اگر بدهی دیگران را ندهی، بویژه هنگامی که او درمانده باشد، شکوه و جایگاه خویش را برای همیشه از دست می دهی.
خویشتن و مردم را زمانی می شناسی که تنها شوی.
خوارترین کارفرما کسی است که با ندادن و یا کم کردن دستمزد زیردست، فرمانروایی می کند.
فرودستان در بهترین هنگامه هم بهانه های زیادی برای انجام ندادن کار های خود دارند.
هیچ گاه از داشتن دشمن نترس، [ بلکه ] از انجام ندادن درست آرمانهای خویش بترس.
همای بخت بر شانه ات نخواهد نشست، مگر آنکه شانه ای به گستره و پهنای کوهستان داشته باشی.
برای رسیدن به کامیابی نباید از شکست های پیشین خیلی ساده بگذرید، شناخت موشکافانه آنها، پیشرفت شما را در پی خواهد داشت.
آدمهای بزرگ و اندیشمند، بسیار اشک می ریزند.
آنگاه که نمی دانم چه می گویم، جز راستی چیزی بر زبانم جاری نیست.
همیشه به دنبال سرنوشتی بهتر برای خود باش و اگر آرمان تو کسب دانش است، به هر میزان در این مسیر رنج ببری، ارزشش را دارد.
هر آرزویی بدون پژوهش و تلاش به سرانجام نخواهد رسید.
فرمانروایان نیرومند، مشاورانی باهوش و کارآمد در کنار خود دارند.
الگوی انسانی شما هر چه بزرگتر باشد، سرنوشت زیباتری در برابر شماست.
آنکه راستی نپوید، گرفتار آمیزش با اهریمن است. فرزند این آمیزش فتنه و شورش است.
راز اندوختن خرد، یکرنگی و بخشش است.
گاهی برای رسیدن به پیشرفت می بایست راه سخت کوهستان را برگزینیم.
بخشیدن تخت و اورنگ به خویشاوندان، نتیجه ضعف و ناتوانی است.
امیدوار مباش که دیگران همراهیت کنند، تنها به درمان دردهای روزگار خویش بیاندیش.
مشورت با خردمندان، پیروزی در پی دارد.
پدر و مادر، زندگیشان را با فروتنی به فرزند می بخشند.
اگر نتوانیم به تبار خویش سامانی درست ببخشیم، مانند این است که در خانه ای بی دیوار زندگی می کنیم.
در برف، سپیدی پیداست. آیا تن به آن می دهی؟ بسیاری با نمای سپید نزدیک می شوند که در ژرفنای خود، نیستی به همراه دارند.
هیچ پیر جهان دیده ای منکر برآیند زهرآلود دارایی حرام در زندگی آدمی نیست.
نادانی، خودخواهی به بار می آورد.
برای نزدیکی و همگرایی قوم خویش، کمک به یکدیگر و ستیز با نادانی و ناراستی را در پیش گیرید.
آنان که تیشه به ریشه بزرگان و ریش سفیدان می زنند، خود و فرزندانشان را بی پناه خواهند ساخت.
آنکه می دزدد، جز حق خویش چیزی نمی ستاند. اما این ستاندن، نفرین و خواری ابدی در پی دارد.
اسنخوان بندی فریاد، پاسخ هزاران ستم بی صداست.
آسودگی آدمی به گنج و دینار نیست، به خرد است و روشن بینی.
اندرز پیران در بیشتر زمانها پر از خون و درد است که بدبختانه جوان از فهم آن ناتوان است.
روز های خوش برای کژاندیش بسیار کوتاه و روز کیفر بسیار دراز است.
آدم مادی گرا جاده های احساسش کم رفت و آمد است.
سرآمد دشواری و سختی، دانایی است و دانا چشم خویش را بر بسیاری از زیبایی های زود گذر گیتی خواهد بست.
اهل خرد و فرهنگ همیشه زنده اند.
بداندیش همیشه کارش گره می خورد.
نادان همیشه از طمع و فزون خواهی خویش خسته است.
اگر جانت در خطر بود، به جای پنهان شدن، بکوش همگان را از گرفتاری خویش آگاه سازی.
اگر دست تقدیر و سرنوشت را از یاد ببریم، پس از پیشرفت نیز افسرده و رنجور خواهیم شد.
آدمی می تواند بارها و بارها به شیوه های گوناگون قهرمان شود.
گاهی تنها راه درمان روانهای پریشان، فراموشی است.
آدمهای پاک نهاد درهای وجودشان را پس از ناسپاسی می بندند، نه پیش از آن.
صدها راه برای پند و اندرز دادن وجود دارد، اما در بیشتر موارد، بدترین گونه آن را که همان راستگویی است، برمی گزینیم.
بدگویی، رسوایی در پی دارد.
کردار ناپسند خویش را با دارایی زیاد هم نمی توانی پنهان سازی.
پیام آوران باورهای پست و خُرد، بزرگترین پیروزیهای تاریخ مردم خویش را با گفتاری پست به ریشخند گرفته اند.
شکست های زندگی، درهای پیروزی را می گشاید و خودپسندی، درهای پیروزی را یکی پس از دیگری می بندد.
شما با گذشت، چیزی را از دست نمی دهید، بلکه به دست می آورید.
شالوده و زیربنای گسترش هر کشور، فرهنگ است.
همه آدمیان به شیوه های گوناگون، سختی های روزگار را می چشند.
زیباترین خوی زن، نجابت اوست.
آیا از بخشندگی و مهربانی که نخستین ویژگی های خداوند است، در ما نشانی هست؟
هیچ کس و هیچ چیز نمی تواند مانع پویندگی ما شود.
نمی توان امید داشت که آدم های کوچک رازهای بزرگ را نگاه دارند.
با ولخرجی تنها مال از دست نمی رود، زمان ارزشش فراتر است و آن هم نابود می شود.
انسان خردمند، تار و پودهای اصلی زندگی را می یابد.
بسیاری به دلیل برآیند هنجارهای درونی شان، بین نمای سپید و پاکی در اشتباهند.
ره آورد سفر در درون آدمی به جز خرد و پیشرفت نیست.
رهایی و آزادی برآیند پرستش خرد و دانایی است.
جام عمر را جز با می دلدادگی به خرد و دانش پر مکن.
خموشی، دری به سوی نگاه ژرفتر است.
به ارزش نگاه دوست زمانی پی می بری که در بند دشمن و بدخواهان باشی.
تنها با از خودگذشتگی برای دیگر آدمیان می توان جاودانه شد.
هرگز هنگام گام برداشتن به سوی آرمان بزرگ، نگاهت به کسانی که دستمزد خود را پیشاپیش می خواهند نباشد! تنها به توانایی های خود بیندیش.
اندرز جوان باید کوتاه، تازه و داستان وار باشد.
شب زندگی برای خردمند همچون روز روشن است.
هنگامه شادمانه، سرودن و نواختن چه زود گذر و کوتاه است.
روشنایی روز، دلیل و برهان نمی خواهد.
بی گمان اولین باج، آخرین باج نخواهد بود.
سخن های پست، آدمهای حقیر را جذب و خردمندان را فراری می دهد.
خارهای کوچک زخمی به جان نمی زند، بلکه برای روزهای سخت تر با آن می آمیزد.
سرایش یک بیت درست از زندگی نیاز به سفری هفتاد ساله دارد.
با احساس می شود پند و اندرز داد، اما ساماندهی به کشور نیاز به هنجار و چهارچوبی توانمند دارد.
آدم خودبین، چاره ای جز فرود آمدن ندارد.
این دیدگاه اشتباه است که بپنداریم مرد توانا فرزندی مانند خود خواهد داشت.
رازها در هنگامه شادی و بازی آدمی است. نکته فراموش شده جهان اندیشه، تعریف درست این حالتها است.
سخن بدون پشتوانه یعنی گزاف گویی.
ساده باش، آهوی دشت زندگی خیلی زود با نیرنگ می میرد.
نکات سخت هم اساسی ساده دارند.
در زندگی نادان، سرانجام یک گره [ مانند ] صدها گره باز نشدنی است.
آن که درست سخن نمی گوید، داناترین هم که باشد، همگان بی سوادش می پندارند.
فرمانروا با اندیشه وزیران توانمند خویش فرمانروایی می کند.
آرمان و انگیزه روشن، ویژگی انسان کارآمد است.
دست استاد خویش را ببوس، چون او هم پدر است هم پرورنده خرد.
به کارگیری آشنایان در یک گردونه کاری، برآیندی جز سرنگونی زود هنگام سرپرست آن گردونه نخواهد داشت.
شهامت گله ناشی از چوپان بیدار است.
اگر آماده نباشیم، ارزشمندترین زمانها را نیز از دست خواهیم داد و کسی که آماده نیست، بخت کمتری برای پیروزی خواهد داشت؛ آمادگی یعنی به روز بودن در هر حرفه و کاری.
بخش بزرگی از ادب آدمی برآیند ریشه نژادی و خانوادگی است.
جز ناامیدی و افسردگی هیچ بن بستی در زندگی آدمی نیست.
اگر می خواهی بزرگ شوی، از کردار نیک دیگران فراوان یاد کن.
نماز عشق ترتیبی ندارد؛ چرا که با نخستین سر بر خاک گذاردن، دیگر برخواستنی وجود ندارد.
سختی های بزرگ به آدمی نیرویی دو چندان می بخشد.
اگر بر ساماندهی نیروهای خود توانا نباشیم، دیگران سرنوشت مان را می سازند.
در خواب می توانی نیروی روان خویش را بنگری.
چهارچوب نگاه ما زمینی است، اما برآیند اندیشه ما جنبه آسمانی نیز پیدا می کند.
اندیشه و سخن ریش سفیدان، برآیند بردباری، مردم داری و سرد و گرم چشیدگی روزگار است.
یکی از بزرگترین خوشبختی ها، خدمت بیشتر به مردم است.
دودمانی که بزرگان و ریش سفیدانش خوار باشند، به کالبد بیجانی ماند که خوراک جانوران دیگر شود.
هنرمندان ناب، هر روز در برابر دیدگان مردم نیستند.
نیرنگ پیران بدنهاد تنها با مرگ به پایان می رسد.
اگر شیفته کارت نباشی، روانت بیمار می شود و در نهایت پیکرت از پای در خواهد آمد.
چه دودمانی از بد اندیشان برجاست؟ هیچ.
تنبلی، خشم بدن را در پی دارد و بدن چه زود لرزش و جنبش آن را بروز می دهد.
کردار ناپسند خویش را با زر هم نمی توانی پنهان سازی.
رد راستی، رد خویشتن است.
زیبارویی که می داند زیبای ماندنی نیست، پرستیدنی است.
دریاها نماد فروتنی هستند؛ در نهاد خود کوههایی فراتر از خشکی دارند، اما هیچ گاه آن را به رخ ما نمی کشند.
در دراز مدت هیچ نیرویی نمی تواند در برابر فرهنگ و هنر ایستادگی کند.
از روی خواسته ها و گفتارهای ساده جوانان می توان به آینده آنها پی برد؛ تنها خواسته و آرزوی آنها گواه آینده است.
کارکشتگی آدمیان از زر هم با ارزش تر است.
گفتگو با خردمندان و دانشوران، یک گوهر و پاداش کمیاب است.
گیتی برای انسان به اندازه ای کوچک است که مجالی برای کژی و ناراستی باقی نمی گذارد.
خرد باید نخستین خواست آدمیان باشد؛ چرا که بی خرد، چیزی برای خود ندارد.
خوشنامی، بزرگترین شکوه و افتخار هر انسانی است.
دل کیهان را که بگشاییم این سخن را خواهیم شنید : هر کنشی، واکنشی را در پی دارد. پس بر این باور باشید! همه کردار ما چه خوب و چه زشت، بی بازگشت نخواهد بود.
پیوند پاک، پیوندی ابدی است.
پرنده کوچک دلت را برای من در بند مکن.
برای پرشهای بلند گاهی لازم است چند قدمی به عقب برویم.
هیچ گاه برای شروع دیر نیست، با خود بگوییم این بار، کار تمام نشده را به پایان می رسانم.
کودکی که بدون پرسش ما به گناه خویش اعتراف می کند، در حال گذراندن نخستین گامهای قهرمانی است.
هیچ وقت خود را بی نیاز از مشورت با بزرگان ندانید. هیچ انسان تاثیر گذاری را نمی شناسم که در طول حیات خود از مشورت و نظرخواهی سود نبرده باشد.
آه و بردباری، ریشه هر دیوزاد و بدخویی را از بین خواهد برد.
آن که در بیراهه قدم بر می دارد، آرمان و هدف خویش را گم کرده است.
درون ما با تمام جزئیات از نگاه تیزبین اهل خرد پنهان نیست.
ریش سفید، داراترین به اندیشه است نه به زر.
کلید رازهای بزرگ در ژرفای کمی نیست.
درون ما از نگاه تیزبین خردمندان پنهان نیست.
کسی که کردار شایسته را زیر پا می گذارد، توانایی این را نمی یابد که قدم بر نخستین پله پیروزی بگذارد.
عشق همچون توفان سرزمین غبار گرفته، وجود را پاک می کند و [ در پی آن ] انگیزه رشد و باروری روزافزون می گردد.
زاد روز ما با تاری نادیدنی به هزاران زاد روز دیگر گره خورده است. مرگ هم زاد روزی است همانند زاده شدن که بدرودی به جهانی دیگر است... .
اهل بازار بر این باور اشتباهند که فرهنگ را هم می توان با زمان بندی دگرگون ساخت!
افراد پلیدی هستند که با زمان سنجی مناسب از نگرانی های همگانی بهره می برند و خود را یک شبه ناجی مردم معرفی می کنند.
همیشه آن که با شما هم آوا می شود و سخن شما را تکرار می کند نمی تواند هم فکر شما نیز باشد.
چه بسیار آدمیان نادانی که مهربانی شایستگان را بر نمی تابند. آنها در نهایت یا به بردگی تیزدندانان گرفتار آیند و یا چهره زشت تنهایی را آشکارا ببینند.
نگاه مردان کهن ایستا نیست؛ آنها دورانهای آینده را نیز به خوبی می بینند.
رسانه تنها می تواند پژواک ندای مردم باشد، نه اینکه به مردم بگوید شما چه بگویید که خوشایند ما باشد.
اهل سیاست پاسخگو هستند! البته تنها به پرسشهایی که دوست دارند!!!.
هیچ رخدادی از اندیشه ما پاک نخواهد شد؛ چه زشت و چه زیبا. تنها گذر زمان است که آنها را کمرنگ می کند.
رسیدن به راستی و درستی چندان سخت و پیچیده نیست؛ کافی است کمی به خوی کودکی برگردیم.
جریان های آلوده به مرداب خواهند رسید؛ [ از این رو ] سخن گفتن از آنها زندگی مان را تباه می سازد.
آرمان ما نباید موجب نابودی دیگران شود. آرمانی ارزشمند است که بهروزی ما و دیگران را در پی داشته باشد.
ناراستی هایمان را بپذیریم؛ چرا که بهانه آوردن، سنگینی آنها را دو چندان می کند.
اندیشه همه گیر مردمی همیشگی نیست، زیرا همواره دستخوش دگرگونی به دست جوانان پس از خود است. ورود جوانان به تدریج آرمانهای نو پدید می آورد و اگر آرمان گذشتگان نتواند خود را بازسازی کند ناگریز نابود می شود.
میهن دوستی، دسته و گروه نمی خواهد! این خواستی همه گیر است؛ که اگر جز این باشد باید در شگفت بود.
ابله ترین آدمیان کسانی هستند که با مسخره کردن شایستگان شاد می شوند.
آدمیانی اندک، تنها به هدف می اندیشند! و بسیار کسان که هدفشان جز خانه نشین کردن همان گروه و دسته ی کوچک نیست.
پیشرفت، تنها در سایه ی آمادگی همیشگی ما به دست می آید.
بزرگترین اشتباه و چاله ی زندگی یک [ فرد ] زیاده خواه در آن است که پیش از کسب آمادگی لازم، پشت میز مدیریت بنشیند.
پادشاهی که مردمش از او فروتر بنشینند در فزونی و برتری نیست؛ او در ته چاه کبر و خودبینی فرو افتاده است.
دوستی تنها برآیند نیاز ما نیست؛ از خودگذشتگی، نخستین پایه دوستی است.
ستایشگران میهن، زنان و مردان آزاده اند.
اندیشمندان را شاید بتوان نادیده گرفت و یا به زور خفه نمود، اما تاریخ، گواه هزاران سال فریاد رسای آنان بوده و هست.
هیچ گاه از راستی و درستی خویش آزرده مباش؛ چون همیشه در انتهای هر داستان تو برنده هستی!
با فریب شاید بتوان چیزی بدست آورد، اما در نهایت همان دستاورد مایه تباهی خواهد بود.
نخستین گام در راه پیروزی، آموختن ادب و نکو داشت دیگران است.
اسطوره ها زاینده اند! آنها همواره برای فرزندان سرزمین خویش امید به ارمغان می آورند.
مردانی که بیشتر از حقوق و هنجار زنها پشتیبانی می کنند، خود بیشتر از دیگران به نهاد زن می تازند.
در هر سرنوشتی، رازی مهم فرو نهفته است.
سرود هستی آهنگی ملایم و کشیده دارد.
خودآختگی قابلیتی است که بسیاری ندارند.
در زمان نکوهش هنگامه ی باران، به بهره اش نیز بیاندیش.
روان مردگان و زندگان در یک ظرف در حال چرخش اند.
در کنارمان دلبر هست و اگر نیست، در سفر رسیدن به اویم؛ پس تنهایی وجود ندارد.
تنها آرمانهای بزرگ است که به ما بینشی فرا دنیوی می دهد.
گذشتن از سختی های پیش رو، چندان سخت تر از آن چه پشت سر گذاشته ایم نخواهد بود.
جهان همواره در حال دگرگونی و رشد است؛ نباید این پویندگی را زشت دانست، باید همراه بود و سهمی از این رشد را بر عهده داشت.
امروز به شمار نویسندگان، وب نوشت های اینترنت، بنگاه سخن پراکنی و خبرگزاری ایجاد شده است. پنهان سازی خبری در جهان امروز بسیار خنده آور و کودکانه است.
ناراستی ها پیشاپیش رو به مرگ و نیستی اند، مگر آنکه ما آنها را در اندیشه و روان خویش زنده نگاه داریم.
واژه ها سرشار از پندارها است؛ ارزش آنها همپای زندگی است.
انتخاب امروز ما، برآیند اندیشه ها و راه بسیار درازی است که تاکنون از آن گذشته ایم. این انتخاب می تواند سیمای جدیدی را از ما به نمایش بگذارد.
وقتی ناگهان رخداد مهمی از درون دستگاه اداری کشور به رسانه ها کشیده می شود، نکته بسیار مهمتری از دید رسانه ها پنهان می ماند.
آنگاه که زایش راهی نو را در درون خویش احساس کردی، پای در راهی خواهی گذارد که پیش تر برای رسیدن بدان بسیار تلاش کرده ای.
گاهی آدمها تا جایی به هم نزدیک می شوند که دیگر یکدیگر را نمی بینند! شاید دوری بتواند دوباره موجب شناخت درست آنها از یکدیگر شود.
زندگی، میدان ادامه ی راه اشتباه نیست؛ هر گاه پی به ناراستی راه خود بردیم باید به ریشه و بن پاکی خویش باز گردیم، نه آنکه با اشتباهی دیگر آن را ادامه دهیم که برآیند آن، از دست دادن همه عمر است.
به آرزوهای خود ایمان بیاورید و به گونه ای به آنها بیندیشید که گویی به زودی رخ می دهند.
کسی که آدم پیش رویش را آن گونه که هست نمی بیند، خیلی زود به مرز جدایی می رسد.
با گفتن واژه هایی همانند نمی توانم! و یا نمی شود! هر روز پس تر می روید.
تواناترین افراد در بیشتر زمانها خود را ناتوان می یابند.
انسانها را آنگونه که هستند بخواهیم نه آنگونه که می خواهیم.
اندیشه و انگاره ی بیمار، آینده را تیره و تار می بیند.
تنها راه ماندگاری هر مراوده ی دوستانه ای، درک درست حقایق شخص مقابل است.
اگر هدف زندگی روشن باشد، دهها راه بن بست نیز نمی تواند ما را از پیش رفتن به سوی آن باز دارد.
آنچه رخ داده را باید پذیرفت، اما آنچه روی نداده را می توان به میل خویش ساخت.
خویش را خوار نکنیم و ارزشمندش بداریم؛ بدین گونه است که در برابر یاوه گویان می ایستیم و پاسخ شان را می دهیم.
آن که مدام از کمبودها و ناراستی های زندگی خویش سخن می گوید، دوست خوبی برای تو نخواهد بود.
خیال پردازی که عملگرا هم باشد می تواند سرچشمه ی دگرگونی های بسیار گردد.
با کسی گفتگو کن که رسیدن به خرد و آگاهی، اندیشه ی اوست نه خویشتن خویش.
زمانی می توانید کسی را از راهی بازدارید که ابتدا هدفش را دگرگون ساخته باشید. تا کسی هدفش دگرگون نگردد شما راه به جایی نخواهید برد.
آتش خشم را با آب سکوت خاموش کن.
قوم بی نیا و مرد کهن، به هزار آیین اهریمنی اداره می شود.
نگاه زمینیان، تهی از انوار آسمانیان است.
اگر نتوانیم به خاندان خویش آرایشی سامان یافته دهیم، همیشه در خانه ایی بی حصار زندگی می کنیم.
در برف، سپیدی آشکار است. آیا تن به آن می دهی؟ بسیاری با نمایی سپید، در ژرفنای [ وجود ] خود نیستی را پرورش داده اند.
ریش سفیدان، زنجیر ارتباط نسلها هستند و قوم بدون ریش سفید، گذشته ای کمرنگ دارد و آیین های به جای مانده به هزار گونه تفسیر می شود.
سفر، نای روان است برای اندیشه و آرمان بزرگ.
برای مقدس شمردن، بیداری و آگاهی لازم است.
تلاش های سیاسی برای جوانان، مردابی مرگبار است.
نرمش و سازگاری با گیتی، ما را از هر کمین دلهره آوری نجات خواهد بخشید.
پشتیبانی از داشته دیگران، پشتیبانی از داشته خود ماست.
اهل خرد، پیشتاز روزگار خویش اند.
نادانی و پستی یک نفر در گذشته نمی تواند میدان انتقام از خاندان او باشد.
خودخواه، تجربه سخت تنهایی را پیش رو دارد.
با بردباری همه چیز در چنگ توست.
بزرگترین نابکاری آن است که بپنداریم برای آنکه برترین باشیم باید دست به ویرانگری چهره دیگران بزنیم.
برای ربودن دلهای آدمیان باید بر هم پیشی بگیریم و این زیباترین مسابقه زندگی است.
موشکافی در شکست، پیشرفت در پی خواهد داشت.
برای کامیابی همواره نگاهت به راستی باشد و درستی.
برای دلهره شبانگاهان، نسیم گرمابخش خرد را همراه کن.
برای به دست آوردن گنج خموشی، بارگاه دانش خود را بزرگتر ساز.
برای ماندگاری، پنداری جز پاکی روان نداشته باش.
برای گردش دو روزه، توشه ای سه روزه همراه ببر و اگر توان رسیدن به خواسته زندگی ات را دو هزار گام می دانی، خود را آماده پیمودن سه هزار گام بنما، چرا که شتاب در هنگام رهسپاری نباید کم شود.
برای آنکه به پایین پرتاب نشوی، دست گیر آدمیان شو.
برای آنکه پرواز کنی، پیکر خویش را به حال خود رها مکن.
پیش نیاز رسیدن به دلیری و بی باکی، یافتن آرمان و خواسته ای روشن است.
پیران دنیا دیده، سدی برای گفتگو برپا نمی کنند.
پرسش روشن شاگرد از پاسخ استاد ارزشمندتر است.
پرتگاه می تواند برآورنده روان و یا کشنده تن باشد.
پشیمانی، اولین گام برای پوزش است.
کارمندان نابکار بیشتر از دزدان و آشوبگران به کشور آسیب می رسانند.
جایگاه ارزیابی و نقد شما بر کارکرد دیگران می تواند شروع نخستین گام شما برای سازندگی باشد.
نیکی برآیند خرد است در دل و روان آدمی.
از سفر کرده، ارزش سرزمین مادری را بپرس.
آب و هوا بر جهان بینی، پبوندهای مردمی و اندیشه ما تاثیرگذار است.
هر قدر به دیگران احترام بگذاریم، به ما احترام خواهند گذاشت.
مستمند کسی است که دشواری و سختی ندیده باشد.
در هستی، جنبش حشرات هم چهار چوبی دارد.
انسانهای ماندگار به چیزی جز آرمان نمی اندیشند.
دل به همدلی خوش است نه به شکستن.
هنرمندان و خردمندان قهرمانان ناب روزگارند.
هر آرزویی بدون پژوهش و تلاش، سترون (عقیم) باقی می ماند.
آزادی، دادن باج به مردم نیست! چرا که مال و داشته آنها است.
هر کس عادت کند که بدون دلیل هر حرفی را باور کند، از صورت انسانی خارج است.
موسیقی، صدای خداست.
انسان، هر زمان از پیشامدِ آینده درباره ی خود اندیشید و از آن، بیم و هراس در خاطرش نِشاند، آن خطر، زودتر او را تعقیب می کند.
نیک بخت ترین مردم کسی است که کردار به سخاوت بیاراید و گفتار به راستی.
برخی چنان سرگرم میراث علمی گذشتگانند که فرصت مراجعه به عقل خود را ندارند و اگر فرصتی هم به دست آورند حاضر نیستند اشتباه ها و لغزش های آنان را اصلاح و جبران کنند.
تعصب در دانش و فلسفه مانند هر تعصب دیگر نشانه ی خامی و بی مایگی است و همیشه به زیان حقیقت تمام می شود.
کسی که به تمرینهای بدنی می پردازد به هیچ دارویی نیاز ندارد، درمان او در جنبش و حرکت است.
هیچ چیز در دنیا اتفاقی نیست.
چیزی که دانش می آراید راستی است.
اگر توانایی دانشمندان ایران از جهان دانش گرفته شود چیزی جز سیاهی باقی نمی ماند.
هر که دنیا خواهد، دانش آموزد و هر که آخرت خواهد در عمل کوشد.
نشان دوست نیکو آن است که خطای تو را بپوشاند، تو را پند دهد و رازت را آشکار نسازد.
اگر می دانستید که یک محکوم به مرگ هنگام مجازات تا چه حد آرزوی بازگشت به زندگی را دارد، آنگاه قدر روزهایی را که با غم سپری می کنید، می دانستید.
ن که دانست زبان بربست و آن که می گفت ندانست.
عشق، سوءتفاهمی است که با یک متاسفم فراموش می شود.
لیس خور کفش ستمگران به پهنای زبان کفش لیس ها است و قدرت ستم آنها با توان تاب آوردن ستمدیدگان برآورده می شود.
دنیایی که انسان ناگزیر باشد برای اثبات ناچیزترین حقوق خویش، تا حد مرگ سرود بخواند، دنیای بسیار زشتی است؛ دنیایی وارونه با مفاهیم وارونه.
با مشاهده ی یک در، بی درنگ لزوم دیوارها احساس می شود. آیا با مشاهده ی یک دیوار هم، به همان اندازه لزوم یک در را احساس می کنیم؟
آرمان هنر اگر جغجغه ی رنگین به دست کودک گرسنه دادن یا رخنه ی دیوار خرابه نشینان را به پرده ای تزئینی پوشاندن یا به جهل و خرافه دامن زدن نباشد، پیشرفت انسان است... هنرمند، بالقوه می تواند منجی جهان باشد، چرا که با یقین کامل می توان حکم کرد که دل و دماغ جلاد شدن را ندارد.
انسانی که با اجتماع تکامل پیدا کرده باشد، از همه جانوران بهتر است و اگر بدون قانون و عدالت زندگی کند، خطرناکترین جانور است.
ما همان چیزی هستیم که پی در پی انجام می‌دهیم؛ بنابراین، تعالی، یک کردار نیست، بلکه یک عادت است.
بگذارید به گونه‌ای زندگی کنیم که گویی، موجوداتی فناناپذیر و جاودانه‌ایم.
ذهن فرهیخته، ذهنی است که بتواند اندیشه‌ای را بدون پذیرفتن آن در سر بپروراند.
چیزی را که انسان برتر، خوب می‌پندارد، به راستی خوب است.
خردمند آنچه را می داند، نمی گوید و آنچه را که می گوید، می داند.
عشق، حواس را از دیدن عیبها منع می کند.
دشمنی کسی را در دل راه مده که تو را همیشه غمگین می کند.
راستی مثل گنج است؛ هر قدر آشکار گردد، پیروانش بیشتر می شود و دروغ مثل شعله پنهان آتش است که وقتی آشکار شد، سوزش و تباهی بیشتری به همراه دارد.
اعتقادی که به زور به دست بیاید، ارزشی ندارد.
ما زمانی می‌توانیم ادعا کنیم کاری یا پیشه‌ای را آموخته‌ایم که آن را انجام دهیم.
سربلندی کسانی که به خوبی به بچه‌ها آموزش می‌دهند، به همان اندازه‌ی کسانی است که آنها را به دنیا می‌آورند: گروه دوم به آنها زندگی می‌بخشد و گروه نخست، راه خوب زندگی کردن را به آنها می‌آموزد.
انسان واقعی کسی است که از کمک کردن به دیگران احساس رضایت می کند، اما از اینکه کسی به او کمک کند خجل و شرمسار می شود، زیرا نیکی کردن به دیگران نهایت ایثار و بزرگواری است و کمک گرفتن از دیگران بیانگر ضعف و حقارت است.
دوستی میوه دیر رسی است.
هر کاری که می کنیم به انگیزه‌ی پاداشی انجام می‌دهیم.
دو چیز اندوه را از بین می برد: یکی دیدار دوستان و دیگر، سخن دانایان و خردمندان.
کارهای تکراری ما نشان دهنده شخصیت ما است.
در زندگی، زمانی که کاری برای انجام یا چیزی برای عشق ورزیدن یا بارقه ای برای امیدوار بودن داشتید، آن گاه بدانید فرد شادی خواهید بود.
هیچ چیز مانند نیکی، انسان را سیر نمی کند.
انسان، دنیایی از شگفتی ها است.
هدف نهایی از آموزش و پرورش، آموختن روش درست بهره گیری از اوقات فراغت است.
انسان آزاده از کسی سلب آزادی نمی کند.
آدم بخشنده عزیز است، اگر چه فقیر باشد.
شادی، بهترین چیزهاست؛ آن قدر اهمیت دارد که سایر چیزها تنها برای کسب آن هستند.
هیچ روح برتری نیست که آمیزه ای از دیوانگی و جنون را در خود نداشته باشد.
هیچ چیز مانند بخشش و نیکی انسان را سیر نمی کند.
خوشبختی به خود ما بستگی دارد.
تجربه، میوه ای است که آن را نمی چینند، مگر پس از گندیدن.
خواسته های خود را در میان دو دیوار محکم اراده و عقل زندانی کنید.
معلم نفس خود و شاگرد وجدان خویش باش.
برتری باسواد بر بی سواد همانند برتری زندگان بر مردگان است.
برای دوام دوستی باید برتری و ارزش یکدیگر را بشناسید و به یکدیگر با دیده احترام بنگرید.
بی نیازی را از دنیا با خرسندی بخواه؛ زیرا آنچه که انسان را بی نیاز می سازد، خرسندی است، نه دارایی.
بزرگی در احترام داشتن نیست، بلکه در شایستگی داشتن احترام است.
عشق، یک روح است که در دو جسم دمیده شده.
یک دوست خوب می‌تواند پادزهر پنجاه دشمن باشد.
شادمانی، معنا [ = چم ] و هدف زندگی است؛ کل هدف و پایان وجود انسانی است.
در همه ی جنبه‌های طبیعت، امری شگفت انگیز وجود دارد.
بدترین چیز در مورد بردگی این است که دست آخر، برده ها به آن خو می گیرند.
کارهایی را که بایستی بیاموزیم و زمان، صرف یادگیری آنها کنیم، می توانیم در زمان انجام، یاد بگیریم.
از راه کنش و کردار است که انسانها کامیاب می شوند یا شکست می خورند.
انسانها به دلیل شخصیت هایشان آن چیزی هستند که هستند، اما در کردار است که آنها به خوشبختی و یا بدبختی دست می یابند.
زیباترین رنگها، که به گونه ای اتفاقی بر روی بوم آمده باشد، لذت کمتری به ما می بخشد تا طرحی سیاه و سفید.
کار شاعر این نیست که رخدادهای حقیقی را نقل کند، بلکه کار او این است که آن چیزهایی را روایت کند که بنابر احتمال یا ضرورت ممکن بود و یا می توانست رخ دهد.
ما نسبت به انسانی که سزاوار بدبختی نبوده است، احساس مهربانی و دلسوزی می کنیم.
بدتر از همه آن است که کسی آگاهی کامل داشته باشد و اراده کند عمل را انجام دهد و سپس آن را انجام ندهد.
در میان نمایشنامه نویسانی که از استعدادی برابر برخوردارند، آنان که خود از نظر عاطفی حساس تر هستند، متقاعد مؤثرترند؛ کسی که خود افسرده است افسردگی را سرایت می دهد.
نمایشنامه نویس در فرآیند نوشتن، حتی اگر داستان را آفریده باشد، نخست باید طرحی از داستان بریزد و سپس با رخداد های مناسب به پر کردن آن بپردازد.
کامل بودن بیان در این است که روشن باشد بی آنکه عادی باشد.
زبان پر زرق و برق، هم شخصیت و هم اندیشه را از نظر پنهان می کند.
انسان برای پیروزی آفریده شده است؛ او را می توان نابود کرد، اما نمی توان شکست داد.
هیچ گلی عطر، رنگ و زیبایی مادر را ندارد.
نوشته خوب آن است که مثل کوه یخ، یک هشتم آن آشکار و متکی به بخش دیگرش باشد که در زیر آب پنهان است.
زنها جنگ را شروع می کنند و مردها آن را ادامه می دهند.
تنها شجاعت است که انسان را از نادانی زندگی و خواری مرگ می رهاند.
ستاره ی بخت هیچ کس شوم نیست؛ این ما هستیم که آسمان را بد تعبیر می کنیم.
هر کس در دنیا باید یکی را داشته باشد که حرفهای خود را به او بزند؛ آزادانه و بدون رودربایسی و خجالت. به راستی انسان از تنهایی دق می کند.
تو برای برآورده شدن آرزوی خودت بکوش و بگذار دیگران هم به آرزوی خود برسند.
روش طرح ریزی هر نقاش تنها ابزار وی در بیان حالت درونی او نسبت به زندگی است.
عشق، هم مسری [ =سرایت کننده ] است و هم محدود.
مشت زنی که پای خود را در بند نهد، بدین اعتبار که اگر عمل مشت زنی منحصراً شامل بازوها و پنجه ها باشد، مقامی پاک تر می یابد، در حقیقت، امکانات بازوها و پنجه هایش را نیز فلج ساخته است.
نقاشان انتزاع گر، سست و کم مایه اند.
نبوغ، آنقدرها هم که به طور رایج گمان می رود، نایاب نیست، اما نباید آن را تنها عامل اصلی برای آفرینش آثار هنری بزرگ دانست.
نبوغ، برای آنکه به گونه ای شایسته بارود شود باید خود را با لحظه های مساعدی [ =سازوار ] که در تاریخ پیش می آید همزمان سازد.
هر پرده ی نقاشی وجودی جدا افتاده دارد و به خود برپای است.
چارچوب یک پرده ی نقاشی نه تنها تصویر را از چیزهای مجاورش جدا می کند، بلکه موجب می شود که شخص اصولاً به گونه ای دیگر بر آن بنگرد تا به اشیایی که در پیرامونش قرار دارند.
ویژگی اصلی زیبایی آن است که خود همیشه غایتی است، نه آنکه ابزاری برای رسیدن به غایتی باشد.
زیبایی، معجونی است که از ترکیب هر گونه تجربه ی بشری با چوب بستی از عناصر ظاهری به وجود می آید.
ماهیت زیبایی منحصراً آن است که بتواند انگیزه ای برای مشاهده باشد و به هیچ وجه رابطه ای با زندگی عمل ندارد.
مرزبندی نبوغ در هر نقاش، بیشتر به نسبت محدودیت ظرفیت عاطفی آن تعیین می گردد، تا بر اثر محدودیت توانایی اش در بیان عواطف.
درون [هر] چارچوب، دنیایی ابدی توسط شخص دیگری آفریده شده است که از هر شائبه ی فنا به دور است؛ دنیایی که جریان ازلی علت و معلول، یا رنج و شادی را در آن راهی نیست.
جوهر وجود زیبایی همان بی ثمر بودن اش است. هر ارزش دیگری در زندگی دوست داشتنی است، زیرا ابزار رسیدن به چیزی بیشتر دوست داشتنی می گردد؛ تنها زیبایی است که در نفس خود دوست داشتنی است و تنها قوه ی مشاهده ی ذهن آدمی است که می تواند معیار دوست داشتنی بودن آن را تعیین کند.
زیبایی مطلقاً فایده ای ندارد، زیرا هیچ گاه ابزار رسیدن به چیز دیگری نمی شود. زیبایی به طور مطلق خواستنی است، زیرا تمایل نهایی آدمی را برآورده می سازد.
تجربه، هنری است که به ما اجازه می دهد زمان حال را در پرتو حافظه مان از زمان گذشته تعبیر کنیم.
هر چقدر حافظه مان ذخیره و مایه ی بیشتری داشته باشد، تعبیرمان دقیق تر و موشکافانه تر خواهد بود.
تداعی، در ادراک ما از زیبایی سهم کلی دارد.
از آنجایی که به طور رایج، تجربه ی زندگی مردمان به مراتب غنی تر از تجربه ی هنری شان است، طبعاً لایه های بیرونی یک نقاشی برای ایشان از حیث ارزشهای مبتنی بر تداعی، غنی تر می گردد تا لایه های درونی آن.
آنچه موجب بزرگی یک هنرمند می شود و آنچه کارش را زیبا می سازد، توانایی او در به لرزش درآوردن سیم حساس حافظه در تماشاگر یا توانایی اینکه خود را بفهماند است.
به هر میزان اثر هنری متعلق به لایه های درونی تر باشد، بیشتر باید افراد استثنایی را به عنوان تنها داوران نیکوکار دستچین کرد.
دوست داشتن، چیزی جز سهیم شدن نیست.
هر اثر بزرگ نقاشی این ویژگی را دارد که پس از دیدن آن، گوشه ای از زندگی در نظر انسان تغییر می یابد و دیگر هرگز آنچه بوده است باقی نمی ماند.
هر چقدر تماشاگری بیشتر درباره ی هنر بداند، هنر برایش تابنده تر می شود.
نقاشی که آفرینشی ابتکاری دارد، از نقاشان دیگر بسیار کم مایه می گیرد و از زندگی، بسیار زیاد.
هنر، کمتر وابسته ی اجزاء به وجود آوردنده اش است تا چگونگی ترکیب نهایی اش.
زیبایی یعنی میانه روی کامل در میان احساس و ادراک؛ در میان حس شدنی و اندیشه کردنی.
بیطرفی، آرمانی است که هیچ تاریخ نگار واقعی را بر آن دسترس نیست، زیرا تنها از راه جانبداری است که می تواند میان روبدادهای موثر و آنها که ارتباط مستقیمی با موضوع بحث ندارند، تمییز و تفکیکی قائل شود.
یکی از ویژگی های ذوق، قابلیت سرایت آن است.
ذوق، انگاره ای متغیر است که در همه حال ترکیبات تازه به وجود می آورد و در همه حال، آمادگی پذیرش نفوذهای تازه را دارد و در همه حال، نفوذهای کهنه را از خود به دور می دارد.
روح هر عصر توسط هنرمند آفریده می شود، اما خود هنرمند نیز آفریده ی روح عصرش است.
هرگز بر خاطر عاشق نمی گذرد که معشوقش تنها بدان سبب در نظرش دوست داشتنی است که تمایل وی در آن لحظه او را دوست داشتنی یافته است.
آنها که زیاد ثروتمندند، به طور رایج اشیایی را می پسندند و جمع آوری می کنند که نفاست شان [ =گرانبهایی ] زاده ی کمیابی آنها باشد، نه تابع تازگی شان.
ذوق سلیم که مسلماً بیشتر بانوان تربیت شده ی امروزی از آن برخوردارند، راههای گوناگونی برای به کار بردن نقش گلهای مزارع در ساختن طرحهای تزیینی به ایشان می آموزد.
بینش عبارت است از حالت هیجان زده یا عاطفی ذهن و یا مجموعه ای از اشتیاق ها و آزردگی ها که تنها با عناصر دیدنی به بیان درمی آید.
ذوق سلیم چیزی نیست جز توانایی ذهن به درک اثر هنری و از راه آن ادراک به سهیم شدن در نوع خاصی از عشق که موجب آفرینش آن اثر هنری گردیده است.
دنیای عین و دنیای ذهن، هر دو به یک اندازه مهم و به یک میزان معتبر هستند، حتی اگر اولی اندازه گرفتنی باشد و دومی نباشد.
دنیای ذهن ناموجود است، مگر آنکه از راه حواس بدان دست یابیم.
بدون بینش، هنر بی بر می ماند، گرچه ممکن است چندی باب پسند روز شود.
فهم ما از هنر به میزان گسترده ای تابع تجربه ی اندوخته شده ای است که درباره ی آن به دست آورده ایم.
حتی بی باک ترین مبتکران [ =نوآوران ] نمی توانند از تکیه کردن بر سنت سرباز زنند و چاره جز آن ندارند که بنای هنر خود را به طور عمده بر شالوده ی سنن گذشته استوار سازند.
سنت، شیارهای عادتی در ذهن حفر می کند و تمایلات و بیزاری هایی در آدمی به وجود می آورد که درست برابر تمایلات و بیزاری های به دست آمده از تجربه ی مداوم ما از طبیعت است؛ یعنی همان عواملی که ملاکهای زیبایی را در نظرمان برقرار می سازند.
حس تنفر طبیعی هر فرد عادی در برابر چیز نامانوس، از امور پیش پا افتاده در تاریخ هنر است.
رمانتیسم در هنر الزاماً مرحله ای زودگذر است. عمر آن تنها تا زمانی ادامه می یابد که مضمون عاطفی نوظهوری، صورتهای کهنه را ورافتاده و بی ثمر بداند.
هر اثر هنری در درون چارچوب خود، چون واحدی صوری [ =ظاهری ] می گردد که تابع مجموعه ای از قوانین دیدنی است؛ این قوانین همان اندازه سخت و ثابت اند که قوانین مبتنی بر خاصیت وجودی حاکم بر دنیای بیرون چارچوب.
واکنش تماشاگر در برابر اثر هنری به همان نسبت که دامنه ی تجربه اش تنگ تر باشد، ضعیف تر یا محدودتر است.
ویژگی همه ی آفرینندگان بزرگ این است که در هر لایه ی هنری گفتنی ها دارند و تداعی ها برمی انگیزند.
سراسر تاریخ پر است از نمونه های هنرمندان بزرگی که هیچ گاه به درک بزرگيِ هم عصران خود دست نیافته اند.
آفرینندگان بزرگ در همه ی دوره ها نفوذ شدید خود را بر ذهن ها پاس می دارند، اما در هر دوره به گونه ای جداگانه.
اگر نقاشی نتواند از عهده ی اجرای این معجزه برآید که وصفی مادی را تبدیل به صورتی انتزاعی کند، وی نه مقام نقاشی دارد و نه مقام چهره سازی.
هنر، چیزی جز بیان تجربه ی آدمی نیست و درک کردن و لذت بردن از هنر، همانا توانایی تماشاگر در مرتبط ساختن اثر هنری با ذخیره ی تجربه های بر هم انباشته شده ی شخصی او است.
نبوغ می تواند از میان هر طبقه ی اجتماع بال و پر گیرد، اما برای پی بردن به نبوغ، عمری دراز - همراه با آنچه که فراگیری نامیده می شود - لازم است.
لذت را نمی توان چیزی جز احساس برآمده از آرزوی برآورده شده دانست.
این اندیشه که در جایی هنری خالص و به کلی جدا از زندگی یا دنیایی وجود داشته باشد که تشنگی ذاتی چشم را برآورد، بدون آنکه تایید و کمکی از ذهن یا حافظه بخواهد، مسلماً پذیرفتنی نیست.
آنچه موجب سنگینی وزن زیبایی که هر اثر هنری می تواند در بر داشته باشد می گردد، توانایی آن اثر است به داشتن بار تجربه ی بشری با خود؛ همچنان که اسکلتی سست می تواند بار عضلات و اعصاب و اعضاء درونی و پوست بیرونی بدن را بر خود تاب آورد.
زیبایی، آن نمودی از پدیده است که اگر به کمک حواس دریافت شود و از آنجا به مرکز اندیشه یا مشاهده ی درونی ادراک کننده منتقل گردد، این هنر را دارد که واکنش هایی مبتنی بر تجربه های اندوخته شده اش برانگیزد.
به هر میزان، تجربه های تماشاگر فراوانتر و توانایی او برای مشاهده ی درونی بیشتر باشد، تجهیزات و تدارکات وی برای درک زیبایی کامل تر و موثرتر است.
تنها عشقی را که ممکن است در طبیعت پی جویی کنیم، عشق به کارایی است.
همه ی تجربه های بشری را می توان با زبان عشق یا نفرت به بیان درآورد. عشق، عامل سازنده و نفرت، عامل خراب کننده است؛ وجود هر دو آنها لازم است.
کاشتن گُل و از ریشه درآوردن علف، دو هنر وجودی باغبان است.
هر فردی به سلیقه ی خود، فهرست جداگانه ای از اشیا را زیبا می داند و برای هر قلم آن نیز رقم شاخص یا ارزش هنری متفاوتی قائل می شود.
عشق، نه تنها کلمه ای بارور است، بلکه چنان گنجایشی دارد که صدها مفهوم را در بر می گیرد.
باغبان، فردی هنرمند است نه هنرشناس؛ او سازنده ی زیبایی است نه به کار برنده ی آن.
عاشق هرگز شک نمی کند که معشوقش - خواه گلی باشد یا انسانی یا خدایی - شایسته ی عشق او نباشد.
آرزوها زاده ی تصادف نیستند؛ آنها از راه عادت در انسان تکوین می یابند.
آرزوهای هر کس نتیجه ی تجربه های زندگی او است.
هنر دارای ساختمانی به مراتب پیچیده تر از طبیعت است.
افسونها حالتی دور افتاده دارند. آنها اندیشه ی آدمی را مورد اهانت قرار می دهند، زیرا آن را نادیده می انگارند.
هیچ فرد دلبسته به موسیقی نیست که بتواند انگاره ی صوتی را تاب آورد که فاقد آن هنر باشد.
دستخط هر کس هیچ گونه رابطه ای با معنای جمله هایی که می نویسد ندارد.
مغز آدمی ذاتاً و در همه حال سرگرم بیرون آوردن دسته هایی از قوانین است و به هر میزان تجربه ای پخته تر باشد، قانون به دست آمده از آن پیچیده تر خواهد بود.
خم هر ساقه نتیجه ی وجود تعادلی است در میان بلندی و نرمی اش و همچنین سنگینی تخمه ای که بر فرق آن ساقه می روید.
شهود در پی چیزی جدا از دانش است؛ شهود در پی خوشی است.
زمانی که یک قانون نیروی برگزیده و برتر را در دست داشته باشد و قوانین دیگر را بی اثر بگذارد، نتیجه ی آفرینش چیزی ناهنجار و دل آزار خواهد بود.
زیبایی عبارت است از کردار مبتنی بر ریاضی مکنون [ =پنهان داشته شده ] در پدیده ها که از راه شهود ادراک شده باشد.
یکی از موجبات پیدایش زیبایی این است که در خمیره ی مأنوس و فهمیدنی، اندک مایه ای از نامأنوس و نافهمیدنی افزوده شود.
صورت باید مطالعه شود، همچنان که کتابی مطالعه می شود؛ رنگ صرفاً می تواند تجربه یا دریافت شود.
رنگهایی را که به دور خود می بینیم، چون حروف الفبایی هستند که بار معنایی با خود ندارند و صرفاً پس از برقراری نظم [در بین آنها] است که معنا می یابند.
تجربه ی خالص وجود خارجی ندارد. ممکن است تجربه ی اصلی یا مرکزی وجود داشته باشد، اما همیشه شماری تجربه های فرعی در بر دارد که اثر آن را تشدید می کنند یا کاهش می دهند.
یک سمفونی هرگز نمی تواند تنها گوش آدمی را مخاطب خود قرار دهد. معماری تالار موسیقی، راحتی یا عدم راحتی صندلی ما، شدت و رنگ نوری که تالار را روشن کرده است، نوع و درجه ی گرمای هوای تالار، همه دست اندر کارند و هریک به سهم خود جزیی بر تجربه ی اصلی ما می افزایند یا از آن می کاهند.
هر چیز تنها بدان سبب که تابع ضوابط ریاضی پیچیده تر یا جالب تری است از چیز دیگری که کمتر آن ویژگی را دارد زیباتر می نماید.
اگر طبیعت، زیبایی را تولید می کند، مسلماً از آن جهت نیست که زیبایی در نفس خود چیزی خواستنی است، بلکه بدان سبب است که زیبایی به گونه ای برای نوعی از انواع موجودات سودمند افتاده است.
آنچه را که ما زیبایی طاووس یا زیبایی گل ساعت می نامیم باید همان ویژگی باشد که بدون آن، طاووس و گل ساعت نتوانند چنانکه باید هنر وجودی خود را نمایان سازند.
تنها تجربه است که می تواند زهدانی را که در آن اثری هنری نطفه بندی شده است بارور سازد.
تجربه ی زندگی نیز آفریننده ی راستین هر اثر هنری است.
هر اثر هنری به مثابه ی کودکی است که هنرمند، مادرش و محیط زندگی هنرمند، پدرش باشد.
از وجود خود درخت است که ما بر شناخت زیبایی در درختان دست می یابیم.
یک اثر هنری، اقدامی عمدی از جانب هنرمند برای ایجاد یک حالت عاطفی معین، از راه مخاطب قرار دادن شمار محدودی از حواس مدرکه [ =قابل فهم ] به شمار می رود.
هنر تنها این نیست که هنرمند از درون انبان [ =توشه دان ] بزرگ و سردرگمی از خرده ریزها، پاره هایی از آن را - که به ویژه نظرش را جلب می کند - بیرون بکشد و آنها را به گونه ای که مورد پسندش است با هم ترکیب سازد.
هنر برخلاف طبیعت، پر است از نیت ها و نظرها و توضیحات [ =بازنمودن ] و بیزاریها و پسندهای بشری و اگر قرار باشد که هنر فهمیده شود باید نخست همه ی آن عوامل فهمیده شوند.
نقاش در مقام نگاهبان شکل ظاهری سیب هیچ گونه شخصیتی ندارد، زیرا در آن هنگام وی بازیچه ی دست سیب و حس بینایی خویش است.
به مجرد آنکه نقاش بخواهد چون فردی مستقل از حقوق خود بهره گیرد و حالتی نسبت به سیب بگیرد – سرخی آن را دوست بدارد یا از گِردیش ملول شود – نخستین گام را در جاده ی آفرینش برداشته است.
هنر را نباید چون لایه هایی رویهم افتاده در نظر آورد؛ زیرا آن لایه ها چنان در درون یکدیگر رسوخ یافته اند که هر بیننده ای هنگام تماشای هر اثر هنری در یک لحظه بر وجود همه ی آن لایه ها هشیاری می یابد و بنابراین، باید گفت بر وجود هر یک از آنها به هیچ وجه هشیاری نمی یابد.
عشق با بهره گیری از وجود هنرمند به اراده ی خود تحقق می بخشد و سرانجام، خویشتن را با ابزاری که به گونه ای ناچیز قابل اندازه گیری هستند به بیان درمی آورد.
راز استادکاری در این است که هنرمند از واسطه ی هنریش تا حد امکان بهره برداری کند و آن را به زیر فرمان و خدمت اراده ی خود درآورد، بدون اینکه اراده ی واسطه ی هنری را به کرداری برخلاف طبیعت اش وادار ساخته باشد.
آزادی هیچ نقاشی کامل نمی تواند بود، بلکه در میان حدودی بسیار تنگ دربند است.
هر نقاش فقط چیزهایی را می بیند که می خواهد ببیند و فقط چیزهایی را می خواهد ببیند که دوست می دارد.
چه پارادوکس شگفت‌انگیزی! هر زمان که اراده می‌کنم با نادیده گرفتن خواسته‌هایم به دیگران کمک کنم تا چیزهایی را که دوست دارند، به دست آورند، هم احساس شادمانی و خرسندی بیشتری می‌کنم و هم کامروا می‌شوم.
زندگی دو نیمه است : نیمه اول در انتظار نیمه دوم و نیمه دوم در حسرت نیمه اول.
ماجراجو و اهل عمل باشید تا از طعم دلپذیر تغییرات تازه بهره مند شوید.
این ترس از انتخاب است که قدرت تصمیم گیری را از ما می گیرد و باعث نوعی ناتوانی در تصمیم گیری می شود.
انسانهای واقعاً کامیاب کسانی هستند که آنچه را که به آن نیاز دارند دنبال می کنند.
هرچه بهتر بدانی که نتایجی که سرانجام به آنها نیاز داری چگونه خواهند بود، آسانتر می توانی با رویدادهایی که در طول مسیر با آنها روبرو می شوی، کنار بیایی.
خواسته ها، آرزوهای ما هستند و نیازها، ضرورتهای ما؛ نیازها برای دستیابی به کامیابی و کامروایی، ضروری هستند.
اگر فقط بنشینی و چشم براه بمانی که گزینه ها به سوی تو بیایند، بندرت درباره ی آنها چیزی یاد خواهی گرفت.
تجربه های گذشته ی من بهترین مربیان من هستند.
صخره ها و مارها همیشه وجود دارند، اما اگر آنها را پیش بینی کرده و درباره ی همه چیز پیشاپیش بیندیشیم، می توانیم به خوبی از پس کارها برآییم.
نتایج بهتر شبیه پروانه ها هستند؛ اگر آنها را دنبال کنی، خودت را خسته کرده ای و ممکن است نتایج از دست تو بگریزند.
روی نیازهای واقعی خودت متمرکز شو، از گزینه هایت آگاه باش و به طور کامل، درباره ی همه ی گزینه هایت اندیشه کن؛ سپس بگذار که بهترین نتایج به آسودگی به سوی تو بیایند.
زندگی ما با تصمیم هایی شکل می گیرد که ما در وقت مناسب خودشان، آنها را مهم نمی دانیم.
ما غالباً تصمیمات نادرستی می گیریم، چون در ابتدا چند پرسش ساده را از خود نمی پرسیم.
پرسیدن مثل ساعت کوکی است و ما را بیدار می کند.
بیشتر وقتها متوجه نیستیم که بهترین و سریع ترین راه رسیدن به اهداف بهتر این است که موانع سر راهمان را دور بزنیم و هیچ مانعی در دنیا بزرگتر از خود نیست.
تصمیمات من، باورهای مرا آشکار می سازند.
علت اینکه بسیاری از ما مشکل داریم این است که سر خودمان کلاه می گذاریم.
من یاد گرفته ام که وقتی به خودم حقیقت را می گویم، برایم آسانتر است که با دیگران هم رو راست باشم.
سریع ترین راه برای پیدا کردن حقیقت این است که نگاهی به آنچه گمان می کنیم حقیقت است و در واقع نیست، بیندازم.
مردم غالباً اشتباهات ما را بسیار آسانتر از خود ما می بینند.
هرچه بیشتر واقعیت را ببینیم، تصمیم های بهتری می توانیم بگیریم.
درست هنگامی که از آفتاب بالای سرمان غفلت می کنیم، پل یخی زیر پای ما که زمانی سفت و محکم بود، زیر پایمان آب می شود.
انسان نباید به این بیندیشد که بهتر از دیگران هست یا نیست، بلکه باید به این بیندیشد که می تواند بهتر از آن چیزی که خودش هست، باشد؛ هر کسی شایسته ی بهتر بودن نسبت به خودش است.
ما هرگز به خودمان اجازه نمی دهیم به چیزی بیشتر از آنچه که به راستی بر این باوریم که سزاوارش هستیم، دست پیدا کنیم.
هنگامی که کردارهای تو بهتر می شوند، همه چیز بهتر می شود.
شاید در این اندیشه باشم که شایسته ی موقعیت بهتری هستم، اما کردارهایم نشان می دهند که گاهی اوقات به راستی به این مسئله باور ندارم.
رمز تصمیم گیری های بهتر این است که باور کنم سزاوار وضعیت بهتری هستم و سپس برپایه ی این باور، عمل کنم.
در درون هریک از ما یک راهنما وجود دارد که در واقع، استادی درونی است که به ما حکمت می آموزد و راه را نشانمان می دهد؛ راهنمای ما خودمان هستیم.
هرچه زودتر بیاموزیم که تصمیمات بهتری بگیریم، زودتر هم به نتایج بهتر می رسیم. اگر ما در محیط کار و در خانه تصمیمات بهتری بگیریم، سازمانها و اجتماعات ما نیز از این موضوع بهره مند خواهند شد.
همه ی ما برای رسیدن به تصمیمات بهتر، راهنمای خود هستیم و می توانیم به دیگران کمک کنیم که آنها هم این نکته را کشف کنند.
کامیابی، یعنی پیشروی به سوی هر آنچه که می اندیشی مهم است.
وقتی تمام توجه تو به کاری است که انجام می دهی، ذهن ات منحرف نمی شود و شادمان هستی؛ تو تنها به آنچه در آن زمان روی می دهد سخت توجه داری.
وقتی خودت را در یک موقعیت نامساعد می یابی، این اهمیت دارد که به دنبال چیزی بگردی که درست و خوب است، حتی اگر یافتنش دشوار باشد؛ سپس قدرش را بدان و آینده ات را بر پایه ی آن بنا کن.
مهم این است که موقعیت های دردناک را تجربه کنی و از آنها درس بگیری، نه اینکه بکوشی با چیز دیگری ذهن ات را از آن موقعیت ها دور کنی.
سخت است که گذشته را رها کنی؛ اگر از گذشته نیاموخته باشی.
هر وقت در زمان حال ناخرسند بودی یا احساس ناکامی کردی، زمانش فرا رسیده که از گذشته بیاموزی یا برای آینده برنامه ریزی کنی.
بر رویدادهای گذشته نظر کن؛ چیزی باارزش از آن بیاموز. از آنچه که آموختی بهره برگیر تا زمان حال را بهبود بخشی.
گذشته را نمی توانی تغییر دهی، اما می توانی از آن بیاموزی.
برنامه ریزی برای آینده، نگرانی و عدم اعتماد را کاهش می دهد.
برنامه ریزی، بسیاری از حدس و گمانها را درباره ی کاری که هر روز نیاز داری انجام دهی از بین می برد.
وقتی برنامه داشته باشی، باید مداوم، همچنان که دانسته ها و تجربه های بیشتری جمع آوری می کنی، در آن تجدیدنظر کنی تا برنامه ات حقیقی تر شود.
نکته ی مهم آن است که تو هر روز کاری را انجام دهی، حتی اگر فکر کنی که کار کوچکی است تا به تو کمک کند آن آینده ی عالی تحقق یابد.
کار کردن و زندگی کردن با هدف فقط یک طرح و نقشه ی بزرگ یا برنامه ی زندگی نیست، بلکه یک نگرش عملی برای هر روز از زندگی است.
کامیابی یعنی تبدیل شدن به آن کسی که می توانید باشید و پیش رفتن به سوی اهداف باارزش.
وقتی چیزی را می یابی که کارایی دارد، می خواهی هرچه زودتر افراد بیشتری از آن بهره گیرند.
وقتی مردم در کار و زندگی، شادمان و کامیاب اند، برای همه بهتر است.
آغاز هر کاری، همیشه کار دیگری را ایجاد می‌کند. این یک قانون طبیعت است که کار، کار می‌آورد.
هر زمان احساس کردید برای انجام کار دوست داشتنی خود پیر شده‌اید، بدانید که پژواک منفی درون‌تان بلند شده است. این پژواک، یک پژواک دروغین است؛ یک دروغ محض است.
در هر سنی، هر کاری که بخواهید، می‌توانید انجام دهید.
هیچ هدفی بالاتر از این نیست که در زمان بیماری و مرگ، احساس کنید که خوب زندگی کرده‌اید و آنچه سبب شادمانی‌تان می‌شده است، انجام داده‌اید.
هرچه بیشتر بخوانید و تمرین کنید، از نیروی خلاقیت و انرژی‌های مثبت بیشتری می‌توانید برخوردار شوید.
زندگی ما با همه‌ی دگرگونی‌هایش، در دست خودمان است. اکنون می‌خواهید آن را بی‌رمق و بی‌روشنایی بگذرانید، یا پر از شور و الهام؟
در زمان نوشتن- نوشتن آنچه در دنیای رویا و گمان پرورده‌ایم- باید از ته دل بنویسیم.
برای چیدن ستاره‌ها، گاهی نیز لازم است دیوانه‌وار رفتار کنیم. دلهای دیوانه هم گاهی می‌توانند شکسته شوند و ستاره‌های درخشان خود را دانه دانه فرو ریزند.
آنچه انجام می‌دهید، بسیار مهم‌تر از آن چیزهایی است که مرتب از آن سخن می‌گویید.
یک هدف سزاوار پذیرش، باید در حد بالا بردن نیروی هیجانات و انگیزه‌های انسان باشد.
هدف، باید به راستی یک هدف باشد؛ به گونه‌ای به شمار رود که انگار به راستی وجود دارد، انگار نفس می‌کشد و زندگی می‌کند تا بتواند ایجاد جنبش و انرژی کند.
هدف، اگر خوب به آن پرداخته شود، تبدیل به انگیزه‌ای می‌شود که بامدادان از خواب بیدارتان می‌کند، آن را احساس می‌کنید... عطرش را می‌بویید و مزه‌اش را می‌چشید.
یک هدف توانمند، شما را به پیش می‌راند.
همه‌ی کسانی که هدف و چرایی در زندگی خود دارند، مفهوم زندگی را بیش‌تر درک می‌کنند.
اگر بخواهید آسوده دل شوید که هدف یا چشم‌انداز دلخواهی که پیش رو دارید، تا چه اندازه توانمند است، باید به کارآیی آن در مورد خودتان توجه کنید.
روند خودسازی از زمانی آغاز می‌شود که ابتدا انسان بداند به کجا می‌خواهد برسد.
هر نقشی را که بازی کنید، به همان نقش تبدیل خواهید شد.
هر کسی می‌تواند با جای گرفتن در قالب نقشی که دوست دارد، به راستی، به آن بپیوندد.
همه‌ی احساسات ما از اندیشه و ذهنیات‌مان ریشه می‌گیرند.
بازیگران بزرگ، همیشه کسانی هستند که نقش و وجود خود را بازی می‌کنند و در نتیجه، به دل می‌نشینند و دوست داشته می‌شوند؛ در حالی که بازیگران ناکامروا به هیچ روی، در درون نقش نمی‌نشینند.
در زندگی راستین، اگر ما نقش ایده‌آل خود را باور کنیم و از عهده‌ی اجرای آن خوب برآییم، بدون تردید، بازیگر کامیابی خواهیم شد.
بنیاد دگرگونی هر کس، از خود و با خودش آغاز می‌شود، البته به شرط آنکه این ارتباط درونی، ژرف، همیشگی و بس باشد.
بهترین روش برای درک راستین جهان، زمانی صورت می‌گیرد که خودتان را کمی از مسایل دور و بر خویش کنار بکشید و از راه دورتری به آن بنگرید.
با گذاشتن زمان برای گوشه‌نشینی‌ها، به ندای درون‌تان گوش بسپارید؛ ندایی که کمتر آن را شنیده‌اید. این همان ندایی است که دنیا را معنا می‌کند و تکیه‌گاه شما در هستی است.
به گونه‌ی بنیادی، انجام هر کاری را می‌توان با خوشی و شادمانی همراه کرد.
روشن است که انسان‌های کامروا همیشه کسانی هستند که می‌توانند در گوشه‌های سلول زندان نیز سلول‌های سازنده‌ی مغز خود را پرورش دهند.
به هر کاری که از سر خوشی و شادمانی بنگرید، شادمان و خوشایند می‌شوید.
یکی از اصول دگرگونی، اهمیتی است که به زندگی امروز و اکنون خود می‌دهیم.
برای یافتن شادمانی، نیازی به جست‌و‌جو کردن آن در اینجا و آنجا نیست، چرا که شادمانی، در همین جاست! در درون خودتان... در لایه‌های زیرین سیستم‌های انرژی خودتان... در قلب و در روح‌تان... دریابیدش!
شما بسیار بیشتر از آنچه می‌اندیشید، می‌توانید بر همه‌ی رویدادها و تلاش‌های روزانه‌ی خود کنترل داشته باشید.
فراموش نکنید که با تمرکز بر هدف‌های کوچک و عینی، هدف‌های بزرگتری را در این راستا به دست خواهید آورد.
یک قهرمان خوب، تمرین خود را هرگز به امید شانس و نیکبختی رها نمی‌کند.
سودمندترین و مثبت‌ترین انرژی، زمانی به دست می‌آید که بتوانیم از محدوده‌ی دایره‌ها، خود را فراتر ببریم و زمان آفرینش امکانات بیشتری را به خود بدهیم و آینده‌ی خود را از درون قاب کهنه‌ی گذشته‌های دور تماشا نکنیم.
ریشه‌ی هر دگرگونی در اندیشیدن است.
افراد بدبین هرگز دوست ندارند با مسایل روبرو شوند. از آنجا که گمان می‌کنند باید هر کاری را درست و بدون کاستی انجام دهند، به راستی هیچ کاری را نمی‌توانند انجام دهند.
با اندیشیدن ژرف، همیشه راهکاری برای دشواری‌ها پیدا خواهد شد و با انجام هرچه بیشتر کارهای کوچک، انرژی‌های مثبت بیشتری به دست خواهید آورد.
یک فرد خوش‌بین، با اندیشه‌ی بسیار، خود را دگرگون خواهد کرد. حال آنکه، یک فرد بدبین، نه می‌اندیشد و نه به کنش می‌پردازد.
منفی‌گرایان، در ذهن خود، همیشه بدترین گونه‌ی سناریویی را می‌نویسند که با هیچ تلاشی، امیدی به بهبودی آن نیست.
اندیشیدن، همیشه انسان را به سوی خوش‌بینی می‌کشاند و خوش‌بینی، برابر با خودسازی و دگرگونی است.
لازم است بدانید که نخستین گام، بسیار مهم است و گام دیگر، ساختن یک دورنمای مثبت است.
ایجاد یک رابطه‌ی خوب، همیشه با یک رویداد آغاز می‌شود.
مشورت با خود، یکی از ثمربخش‌ترین مشورت‌هاست، چرا که هیچ مشاوری بیشتر از خودتان شما را نمی‌شناسد.
داشتن یک استاد خوب در زندگی انسان بسیار سودمند است؛ استادی که بتواند شناخت درون را به ما بیاموزد.
اگر همچنان گرفتار پاره‌ای از خوی‌های بد خود باشیم، رسیدن به مرحله‌ی دگرگونی و خودسازی برایمان دشوار است.
یکی از روش‌های نیرومند کردن خود در برابر آنچه بدان خو گرفته‌اید، این است که نخست نیازهای خود را کشف کنید، سپس با یک ابزار بی‌گزند‌‌تر و کارسازتر، پاسخ‌گوی بنیادین آن نیاز خود باشید.
یک ذهن پرکار نمی‌تواند در یک جسم بی‌تکاپو به زندگی خود ادامه دهد.
با سپردن خود به دست یک مربی آگاه، نه تنها ناتوان‌تر نمی‌شوی، بلکه احساس توانمندی بیشتری خواهی کرد.
از ترک کردن خانه‌ای که در آن سکونت دارید، هراس نداشته باشید. در ذهن خود، خانه‌ای بزرگتر، تازه‌تر و شادتر بسازید و برای زندگی کردن در آنجا به هیجان درآیید.
بدانید که هدف‌های شما، شکل نهایی منش شماست.
مغز انسان به ماهیچه‌ی بازو بسیار شباهت دارد. اگر با آنها کار شود، آشکار است که نیرومند و ورزیده می‌شوند، وگرنه، سست و از کار افتاده خواهند شد.
زمان را دریابید و از هم اکنون، زندگی تازه‌ای را آغاز کنید.
به سوی خوشبختی دیگران بروید تا راه خوشبختی خود را نیز هموار کنید.
باید دانست که جز امروزی که در آن هستید، هیچ آینده‌ای برای شما وجود ندارد. آینده‌ی شما در آن دوردست‌ها نیست.
چشم و هم‌چشمی، اگر سبب شور و هیجان شود، می‌تواند یکی از بزرگترین انگیزه‌های پیشرفت و دگرگونی باشد.
اگر به راستی می‌خواهید دگرگون شوید، دگرگونی شخص دیگری را در پیش گیرید، به او نیرو دهید و از راهنمایی، پشتیبانی و تشویق‌های لازم برخوردارش کنید؛ آنگاه بنشینید و نتیجه‌ی همه‌ی این‌ها را در زندگی خودتان تماشا کنید.
برای به دست آوردن چیزی که دوست دارید، هیچ کاری بهتر از گفتگو کردن با خود نیست؛ زیرا هیچ‌کس بیشتر از خودتان به مسایل زندگی‌تان آگاهی ندارد و باز هم هیچ‌کس بیشتر از خود شما، به مهارتها و توانایی‌های شما آگاهی ندارد.
یکی از مهم‌ترین راههای پیشرفت و دگرگونی، دریافت تاییدها و پشتیبانی درونی است.
برای شکست‌های زندگی، برنامه‌ریزی کنید.
پیشرفت ما در راه رسیدن به هدف‌هایمان، همیشه در یک خط مستقیم انجام نمی‌گیرد و این خط، در بیشتر زمانها با پیچ و خم‌هایی همراه است.
یک فرد خوش‌بین به خوبی می‌داند که زندگی، بالا و پایین دارد و از پایین افتادن‌ها هیچ هراسی ندارد و در آن زمان هم در اندیشه‌ی چاره‌جویی است تا بتواند خود را از سختی‌ها بیرون بکشد.
اگر کاری را به راستی دوست داشته باشید، با انجام آن، ده برابر بیشتر از کارهای دیگر به نتیجه و کامیابی خواهید رسید.
شادمانی، بیشتر از یک فنجان قهوه‌ی داغ در یک سپیده دم سرد زمستانی به انسان، نیرو و انرژی می‌دهد.
اگر برای رسیدن به شادمانی و خشنودی تلاش نکنید، نه برای دیگران سودمند هستید و نه آن انرژی و نیروی آفریننده را برای رسیدن به هدف خود پیدا خواهید کرد.
خودتان را از جرگه‌ی دوستانی که شما را برای دستیابی به هدف‌هایتان پشتیبانی نمی‌کنند، با خوشرویی کنار بکشید، چرا که دوستان نزدیک، همیشه می‌توانند در دگرگونی زندگی انسان کارساز باشند.
برای نزدیک شدن و ایجاد رابطه‌ی تنگاتنگ با افراد، نخست کمی بیندیشید؛ همان گونه که باید هر کاری پیش از آغاز، نخست موشکافی شود.
روشن است کسانی که سبب شادمانی شما می‌شوند، همیشه بر کسانی که شما را دل‌تنگ می‌کنند، برتری دارند.
از همنشینی و وقت‌گذرانی با کسانی که کارشان، تنها، نشستن و غیبت کردن است، دوری کنید و نیروهای مثبت درون خود را به هدر ندهید.
ارتباط نزدیک با افراد مثبت، شاد و پرشور، نگاه ما را خود‌به‌خود به سوی امکانات بیشتر زندگی متوجه می‌سازد.
با توجه به اینکه بازی‌های زندگی همیشه یا در حالت کنش است یا واکنش، شما باید پیوسته، زندگی خود را در راستای کنش بگذارید، نه واکنش.
در رویارویی با جوهر بنیادی زندگی، جهان را به واکنش در برابر خویش وادار کنید.
با ایجاد پندار نیرومند، می‌توان به بالا رفتن امکان هر رویدادی کمک فراوان کرد.
مهم‌ترین بخش تجسم پویا، نه تنها دستیابی به رویاست، بلکه ایجاد آن دگرگونی‌هایی است که نخست در درون انسان روی می‌دهد.
برای به وجود آوردن عشق و دوستی، شادمانی و روی خوش، کارآیی بیشتری دارد و ترشرویی و ناخشنودی، هیچ گونه دشواری را از بین نمی‌برد.
با گشاده‌رویی و لبخند است که می‌توانید همدلی و همدردی دیگران را جلب کنید.
اگر کسی را دوست داشته باشید و شاد نباشید، به راستی، ارزش آن عشق را انکار و نفی کرده‌اید.
فراموش نکنید که اگر با عشق به سوی انجام کاری بروید، نه از آن کار خسته می‌شوید و نه احساس رنج و افسردگی خواهید کرد.
هدف بنیادی شما اگر نتواند پندارهای شما را برانگیزد، هرگز به جایی نخواهد رسید.
زمانی که ایده‌های بزرگ به آرامی ساخته می‌شوند، شاید آدمهای بزرگ هم باید به همان گونه ساخته شوند.
فراموش نکنید که با تمرکز روی انجام کارهای کوچک، به هدف‌های بزرگ دست پیدا می‌کنیم.
اگر بخواهید شاهد پیشرفت‌های بزرگ خود باشید، بدون تردید باید از دگرگونی‌های کوچک خود هم شادمان و هیجان زده شوید.
باید دانست که هیچ دگرگونی کوچکی، هر اندازه که ناچیز هم باشد، بی‌اهمیت نیست.
خندیدن، همه‌ی مرزهای محدود اندیشه را ویران می‌کند و آمادگی انسان را برای پذیرش هر رویدادی بالا می‌برد.
دوستی، یک گنجینه است؛ چرا باید به فراموشی سپرده شود؟
اگر در باغچه‌ای می‌نشینیم، آیا بهتر نیست به جای دیدن خارها به زیبایی افسون کننده‌ی گل‌ها بنگریم؟
اگر شما به خودسازی، نوآوری، پیشرفت و دگرگونی باور داشته باشید، باید بدانید که برای به دست آوردن آنها، هیچ چیز بهتر از چشم و هم‌چشمی نیست.
چشم و هم‌چشمی به شما درس باارزشی می‌دهد و آن اینکه هر اندازه شما خوب باشید، همیشه کسی پیدا می‌شود که از شما بهتر است.
جوانان با هر شکستی بیشتر رشد می‌کنند و می‌آموزند که باختن، به چَم مرگ یا بی‌ارزشی آنها نیست، بلکه سوی دیگر پیروزی است.
با شکست‌ها و پیروزی‌های خود، شاد باشید. بکوشید در بازی‌ها، برابر نشوید، بهتر شوید.
به هر چیز که بنگرید و هر چیزی را که ببینید، در زندگی شما رشد می‌کند. هرچه را هم که رد کنید، به پشت سرتان می‌افتد. اگر همیشه به سایه‌ها بنگرید، بدون تردید، سایه‌ها تبدیل به زندگی‌تان می‌شوند.
پذیرش دشواری‌ها و پذیرفتن و دست و پنجه نرم کردن با آنها، یکی از ویژگی‌های افراد خوش‌بین است.
عشق، نه می‌آید و نه روی می‌دهد، بلکه عشق، آفریده می‌شود.
برای کشف گنجایش‌های خود باید پیوسته، بیشتر و بیشتر، به دورن خود سفر کنید.
پیشداوری خود شما درباره‌ی میزان گنجایش، توانایی و استعدادی که دارید، از هر کسی درست‌‌تر است؛ همان توانایی‌ها و استعدادهایی که برای پدیدار شدن، چشم‌براه دگرگونی شماست.
بگذارید نیروهای مثبت تایید دیگران، چاشنی زندگی‌تان باشد، ولی غذای بنیادی زندگی خود را خودتان نپزید.
برای شناسایی خودتان، به بیرون از خود نگاه نکنید، به درونتان بنگرید و آن چیزی را که در درون خود دارید، بیافرینید.
در هر سنی که باشید، چه پیر و چه جوان، می‌توانید خود را دگرگون سازید.
نخستین گام کامیابی در زمینه‌ی دگرگونی، به چگونگی باورهای انسان مربوط می‌شود و باورها، سکوی جنبش و کنش او هستند.
اگر تاکنون گمان می‌کردید که اهل کنش نیستید، با انجام کارهای کوچکتر به مرحله‌ی کنش نزدیک شوید و بدانید که کنش شما سبب سازندگی‌تان می‌شود.
اگر به کار همچون سرگرمی بنگریم، انرژی و نیروی آفرینندگی خود را بالا می‌بریم.
برای دست یافتن به سطح بالاتری از تجربه برای نوآوری و خودسازی، به دنبال فرصت‌هایی بگردید که برقرارکننده‌ی ارتباط‌‌‌ های دوسویه باشد.
کلید خودسازی هر کس، با انجام هر کار مثبت کوچکی، قفل کامیابی را باز می‌کند، ولی به شرطی که هدف همه‌ی کامیابی‌ها، همین امروز باشد.
باید توجه داشته باشید که همین شکل زندگی امروز شما، الگوی زندگی پایانی‌‌تان است و نمایانگر تصویر آینده‌ی شماست.
اگر در این اندیشه باشیم که برای زندگی کردن، یک دنیا زمان داریم، دچار اشتباه محض شده‌ایم و زمانهای خود را از دست داده‌ایم.
پیدا کردن یک هدف روشن و بزرگ، نخستین کامیابی است که برانگیزاننده‌ی فرد و به آرزو درآورنده‌ی وی در آفرینش راهها و راهکارها می‌باشد.
نوآوری و خودسازی، در پی حرکت خودجوش آدمی به دست می‌آید و ارتباط این دو سبب، انکارناپذیر است.
فراموش نکنید که هر روز می‌توانید رویای روز پیش را دگرگون کنید و چیز دیگری در ذهن خود بسازید، ولی هرگز نباید از گمان به دور باشید.
بسیاری از مردم حتی از اندیشه‌ی اینکه در آینده به کجا خواهند رسید، دچار هراس می‌شوند!
اگر خودتان را در یک شرایط دلخواه تصور کنید، بی‌شک، در قالب آن جای خواهید گرفت.
اگر بتوانیم خود را در زیر جریان جاری ترس که مانند آبشاری بر سرمان می‌ریزد، بگذاریم، ترس‌مان با همان قطره‌های آب فرو می‌ریزد و با احساسی سرشار از یک انرژی بی‌مانند روبرو خواهیم شد.
هر زمان که با شرایط منفی و ناامید کننده رویرو می‌شوید، در پی نابود کردن سرچشمه و ترس‌های ناشی از آن باشید، پیدایش کنید و شاهد نتیجه‌ی درخشان کار باشید.
برخی از افراد گمان می‌کنند که نمی‌توانند انسان‌های آفریننده‌ای باشند و نوآوری، کار آنها نیست؛ حال آنکه درست نمی‌اندیشند و هر کس می‌تواند این ویژگی را داشته باشد.
در رویارویی با هر گونه دشواری که جنبه‌ی ارتباطی دارد، می‌توانید با راهکارهای نامحدود، برای از بین بردن آن دشواری، نقشه بکشید و اگر اندیشه‌ی خود را به کار بیندازید و تنها احساساتی بشوید، آن دشواری برای همیشه باقی می‌ماند.
در رویارویی با دشواری‌ها، با کمک نردبان اندیشه، بالا روید و با اندیشه و بینش، به ایجاد طرح‌ها و راهکارهای منطقی دست بزنید.
ارتباطات، هرگز به خودی خود به وجود نمی‌آیند و تنها ما آفریننده‌ی آنها هستیم.
دشمن پیروزی ما، چیزی جز نگرانی و ترس نیست!
اگر روی همه‌ی آن چیزهایی که در زندگی دوست دارید، تمرکز کنید، آنها را بی‌گمان به دست خواهید آورد.
قهرمانان، الگوهای ایده‌آل زندگی و روش دست یافتن به آنها را به انسان نشان می‌دهند.
یکی از روش‌ها برای آسان کردن کارهای دشوار و پردردسر زندگی این است که کارهای غیر ضروری را بشناسیم و آنها را کنار بگذاریم.
اگر آغاز هر کاری از سوی شما باشد، از چیرگی خود در زندگی، شگفت‌زده خواهید شد.
ذهن شما از آن خودتان است؛ باید آن را با آنچه دوست دارید، پُر کنید.
در مورد آنچه در ذهن خود دارید، احساس مسئولیت داشته باشید تا بتوانید از یک ذهن مثبت و بزرگ برخوردار شوید.
نگرانی، سبب رشد دشواری‌ها می‌شود.
برای از بین بردن نگرانی‌های خود ناگزیر باید کاری بکنید، حتی اگر آن کار، کوچک باشد.
باید به یاد داشت که روند دگرگونی، از مسیر اندیشه می‌گذرد و نه از مسیر احساسات!
هرچه بیشتر با خود و دیگران روراست باشیم، انرژی و تمرکز بیشتری به دست خواهیم آورد و دیگر نگران آن نخواهیم بود که به این چه گفته‌ایم و به دیگری چه!
اشتباه ما در این است که گمان می‌کنیم تنها داوری دیگران اهمیت دارد نه داوری خودمان.
دانش، یک توانایی است. به دانشی که کسب کرده‌اید، ارج نهید.
اگر به نیروی اراده و توان خود باور داشته باشید، تیشه به ریشه‌ی کامیابی‌های خودتان زده‌اید.
نخستین گام برای بالا بردن نیروی اراده، باور کردن آن است.
نیروی اراده و سامان شخصی را تنها خودتان می‌توانید در خودتان به وجود بیاورید؛ تنها باید اراده کنید.
تا خودتان نخواهید، هیچ رویدادی پیش نخواهد آمد و هیچ‌کس به انجام کاری که دوست ندارید، ناچارتان نخواهد کرد.
فراموش نکنید که با رد کردن هر وسوسه‌ی کوچک، کمی به توانا کردن اراده‌ی خود کمک کرده‌ایم، حال آنکه با رد کردن وسوسه‌های بزرگ، این نیرو چند برابر خواهد شد.
در گذشته زندگی نکنید، از زندگی در آینده بپرهیزید و ذهن خودتان را در همین امروزی که از آن شماست، متمرکز کنید.
همیشه یک دارایی بزرگ و دور از چشم‌داشت، در برابر یک تلاش بزرگ و به دور از چشم‌داشت، به وجود خواهد آمد.
با پرسیدن پرسش‌های بسیار می‌توانید ارتباطات خود را پایدار کنید و پایه‌ی دگرگونی‌های درخشانی را در زندگی‌تان بنا نهید.
اگر بتوانید بخشی از دانش و آگاهی خود را در زمینه‌ی خودسازی به دیگران نیز بدهید، بر دگرگونی‌های مثبت خویش خواهید افزود.
با بخشیدن تجربه‌های خود به دیگران، بی‌درنگ، تجربه‌های تازه‌تری کسب خواهید کرد.
خودسازی و رشد هر کس، تنها به خود آن شخص، بستگی دارد.
مهم‌ترین سبب سازندگی و رسیدن به مرتبه‌ی بالا، در کنترل و شیوه‌ی اندیشه‌ی خودتان است و بس.
اگر نتوانید دانش و آگاهی خود را در کنترل خویش درآورید، بدون شک دچار یک احساس بیگانگی و بیشتر از آن، بدبختی خواهید شد.
از خودتان وجودی بسازید که زیاد دربند پیشداوری دیگران نباشید.
از مخفی‌گاه درون خود بیرون بیایید و با بی‌باکی به میدان زندگی بروید تا دشواری‌‌ها و ترس‌ها را تجربه و با آنها مبارزه کنید.
ارتباط با انسان‌هایی که به مرحله‌ی رشد و دگرگونی رسیده‌اند، نه تنها دلپسند و دلنشین است، بلکه بیشتر به مراحل مفید و نوآوری‌‌های ارزنده‌ای کشیده می‌شود.
اگر بخواهید به راستی به شور و وجد بیایید، باید به گونه‌ای وانمود کنید که این رویداد شورانگیز به راستی رخ داده است.
آنچه انسان را به آواز خواندن برمی‌انگیزاند، همان آواز خواندن است.
انسان، بدون توجه و آگاهی نسبت به مرگ، که پایان بازی است، هرگز نمی‌تواند به زندگی خود، آن‌ گونه که باید نزدیک شود.
پذیرش وجودی مرگ، به چَم بی‌رنگ شدن انگیزه‌های زندگی نیست، بلکه این نوید را به ما می‌دهد که پس از مرگ نیز دوباره زاده خواهیم شد و دوباره برخواهیم خاست.
کسانی که در شادمانی و همیاری به ما سهمی دارند، دوستان راستین به شمار می‌آیند.
زیاد هم دربند به ثمر رسیدن مو‌ به موی رویاهایتان نباشید؛ چرا که مهم‌تر از آن، دگرگونی بزرگی است که با این روش، در منش راستین شما به وجود می‌آید.
اگر پایه‌ی شادمانی خود را، دستیابی به هدف ویژه‌ای بدانید، در مسیر زندگی، به شدت احساس اندوه خواهید کرد.
شادمان بودن، از همان روز زایش، حق طبیعی شماست و هیچ لازم نیست که وابسته به چیز دیگری باشد.
یکی از اسرار مهم این جهان آن است که در پس هر هراسی، یک جایگاه امن و سودمند قرار دارد.
ترس از انجام هر کاری، با آغاز آن کار از بین می‌رود.
اگر شما احساس می‌کنید که پندارهای نوآور و آفریننده‌ای دارید، شکی نداشته باشید که هنرمند و آفریننده نیز هستید.
زندگی کردن بدون هدف، آزادی بخش است.
هنگامی که روی هدفهای نزدیک تمرکز می کنید و به آینده و اهداف دور و دراز نمی اندیشید، آسوده دل خواهید شد و فرصت های بسیار بزرگ و والا سر راهتان قرار خواهند گرفت.
حوب است که بخواهید به هدف ویژه ای برسید، ولی آنقدر روی نتیجه ی دلخواه تان تمرکز نکنید که چشم تان به روی فرصت های دیگر بسته شود.
هنگامی که ما با چشم بسته اهدافمان را در پیش می گیریم، بیشتر، فرصت های دور از ذهن و شگفت آور را از دست می دهیم.
زندگی را با چوب خط و سنجه های خودتان اندازه گیری کنید.
هنگامی که به زندگی روزمره تان از دید شخص دیگری می نگرید، چیزهایی می بینید که پیش تر هرگز نمی دیدید.
برای رسیدن به یک هدف، باید بسیار تلاش کنید تا بر بازدارنده ها و سدهایی که در مسیرتان قرار گرفته اند، چیره شوید.
عشق را در دل نگه دار؛ زندگی بدون آن همچون باغی‌ست بی‌بهره از آفتاب که گل‌های آن، همه پژمرده باشند.
امروزه جوانان تصور می‌کنند که پول، همه چیز است و زمانی که بزرگتر شدند، یقین پیدا می‌کنند که این چنین است.
شخصیت افراد را می توان با نفوذی که آنها بر دوستان خود دارند، سنجید.
مرد با اراده مردی است که شخصیت انفرادی خود را در اجتماع گم نمی کند و شجاعت آن را دارد که باورهای خاص خود را آشکار نماید.
وقتی خوشبخت هستیم همیشه خوب جلوه می کنیم، اما وقتی خوب باشیم همیشه خوشبخت نخواهیم بود.
در انتخاب دوست می توان دقت کرد، ولی دشمن را نمی توان به خوبی تشخیص داد.
آن قدر جوان نیستم که هر چیز را بدانم.
هیچ کس آن قدر ثروتمند نیست که بتواند گذشته ی خود را بخرد.
همیشه دشمنانت را ببخش؛ هیچ چیز بیش از این آنها را ناراحت نمی کند.
تا زنده هستید، دل خود را زنده و شاداب نگهدارید؛ فرصت برای دلتنگی و مرگ بسیار زیاد است.
از عجایب روزگار این است که زن در عین زیبایی، وفادار هم باشد.
آدم باید همیشه عاشق باشد، از این رو مرد نباید ازدواج کند.
تنها وظیفه ی ما در قبال تاریخ، بازنویسی آن است.
هرکسی می تواند تاریخ ساز باشد، اما تنها یک انسان بزرگ می تواند آن را رقم زند.
تنها تفاوت بین هوسبازی و عشق جاودان در این است که هوسبازی تا حدودی بادوام تر است.
یک مرد تا زمانی که عاشق نشده است می تواند با هر زنی خوشبخت زندگی کند.
کتاب غیراخلاقی به هیچ وجه وجود ندارد؛ کتاب یا خوب نوشته شده یا بد.
کتابهایی که دنیا آنها را «غیراخلاقی» معرفی می کند، کتابهایی هستند که ننگ دنیا را برملا کرده اند.
بهترین نوع حکومت برای یک هنرمند، بی حکومتی است.
تنها، باور مرد هنرمند قابل توجه است، حتی در مورد روش و اخلاق.
یک هنرمند بزرگ، چیزها را همان گونه که هستند نمی بیند، اگر می دید هنرمند نبود.
حافظه دفتر خاطراتی است که همیشه با خود به همراه داریم.
فقط کسی که حسابش را تسویه نکرده است می تواند امیدوار باشد که در یاد کسبه به حیات خود ادامه دهد.
بدترین چیز در زندگی، هراس در میدان جنگ و خیانت به دوست است.
تنها کسانی که بیش از ثروتمندان به پول می اندیشند فقرا هستند.
ما کارهای احمقانه ای را که در زندگی انجام داده ایم، به نام تجربه به رخ دیگران می کشیم.
خوشبختی چیزی نیست که آن را حس کنیم، تنها باید آن را به یاد آوریم.
هنر، کلید فهم زندگی است.
هنرپیشه باید هنر خود را آشکار و خود را پنهان کند. این هدف هنر است.
وظیفه، چیزی است که انتظار داریم دیگران آن را انجام دهند.
اختلاف نظر درباره خوبی یا بدی یک اثر هنری نشان می دهد که آن اثر پر معنی و جاندار است.
انسان در برگزیدن دشمنانش نمی‌تواند زیاد دقت به خرج دهد.
زندگی، پراهمیت ترین چیزی است که تاکنون مورد گفتگوی بشر بوده است.
زن و شوهر یک سال بعد از ازدواج به زیبایی صورت یکدیگر فکر نمی کنند، بلکه هر دو متوجه اخلاق و رفتار هم می شوند.
دارایی، در دست کسانی که دارای اراده ی نیرومند و تملک [ =داراشدگی ] نفس نیستند و یا نمی‌توانند امیال و هواهای نفسانی خویش را اداره کنند، به منزله‌ی دام و سرچشمه‌ی بلا و گرفتاری است.
زن برای آن آفریده نشده که وجودی پوچ و بیهوده باشد و تنها به درد زینت و تفریح مرد بخورد.
رضایت وجدان تنها پس از انجام تکلیف است.
نیرومندترین اهرمها اراده است.
سرگرم بودن به هر کاری، بهتر از تنبلی و بیکاری است.
اشخاص عاقل و با اخلاق هرگز کلامی بر زبان نمی آورند که احساسات دیگران را جریحه دار سازند.
اخلاق، سرمایه است؛ اخلاق، بهترین و عالی ترین دارایی ما به شمار می رود.
اراده بهترین راهنمای طبیعت است.
سختی ها و ناراحتی ها بهترین وسیله ی آزمایش زندگی زناشویی است، زیرا رنج و محنت، اخلاق حقیقی زن و مرد را آشکار می سازد.
به جرأت می توان ادعا کرد که زندگانی حقیقی برخی از مشاهیر و رجال بعد از مرگشان شروع شده است.
طول عمر انسان از روی کردار و اندیشه های او سنجیده می شود، نه از تعداد سالهایی که زندگی می کند.
عشق و سختی بهترین وسیله ی آزمایش زندگی زناشویی است.
کتاب خوب در حکم گور و مدفن جاودانی حیات انسانی است. زیرا زندگی حقیقی بشری فقط عبارت از تفکر است و اندیشه ها نیز در صفحات کتابهای پایدار و جاوید می ماند. بنابراین کتاب های خوب گنج های شاهواری از اندرز و کلمه های حکیمانه است.
همسر خوب بهترین یاور در صحرای سنگلاخ و پرمخاطره ی زندگی است.
انسان موظف است عاشق حقیقت باشد و بیان آن را به دلیل عشقی که نسبت به آن دارد، از تکالیف حتمی خود بداند.
کتاب خوب به منزله ی بهترین دوست و مونس انسان است. اخلاق و صفات کتاب مانند انسان تغییرپذیر نیست و هرچه از اول بوده است همیشه هم به همان حال باقی خواهد ماند. کتاب از تمام دوستان انسان ثابت قدم تر، باوفاتر و صبورتر است و هرگز در ایام بدبختی و محنت به انسان پشت نمی کند. برعکس آغوش مهربان و رأفت آن برای استقبال همیشگی گشوده است. در دوره جوانی انسان را سرگرم و مشغول می سازد و در روزگار پیری و شکستگی تسلیت و دلداری می دهد.
کتاب دارای جنبه های جاودانه و ابدی است؛ بتها و معبدهای باشکوه، نابود می گردند، پرده های نقاشی و مجسمه های گرانبها تباه می شوند، اما کتاب بی هیچ نقصی در طی زمانها و قرنها باقی می ماند.
کتاب، رشته ی اتصال و پیوند معنوی است و مردم غالبأ به وسیله ی آثار و نوشته های مؤلفین که مورد توجه و اقبال جامعه هستند با یکدیگر همفکر و مأنوس می شوند و بدین ترتیب وجه اشتراکی مابین خویش احساس می کنند.
کتاب، مونس و غمخوار اوقات حزن و خستگی است که غم و اندوه را به سرور و شادمانی تبدیل می کند؛ رنج و غم را از آینه ی خاطر زدوده و گنجینه ی ذهن را پر از گوهرهای گرانبها می کند.
همان گونه که اخلاق و سیرت اشخاص را به وسیله ی دوستان و معاشرین آنها می توان شناخت، به همان گونه هم از روی کتابهایی که می خوانند می توان به عادتهای روحی و ساختمان اخلاقی آنها پی برد.
مردم با اخلاق معمولاً دارای وجدانی پاک هستند.
به راستی که پیران جوان و جوانان پیر در دنیا بسیارند.
آری، برای شنا در جهت مخالف جریان رودخانه، قدرت و جرات لازم است، وگرنه هر ماهی مرده ای هم می تواند در جهت موافق جریان رودخانه حرکت کند.
کمک گرفتن از دیگران در امر تصمیم گیری، کاری بی فایده و غیر عقلانی است.
انسان برای خوشبختی آفریده شده و خوشبختی با کار مفید به دست می آید.
هیچ یک از گرایش های نفس انسانی خطرناکتر از گرایش به تنبلی نیست.
تنها سرمایه گرانبهای ما وقت است و اگر رفت دیگر بر نمی گردد.
نجام وظیفه، عالی ترین مقصد و منظور زندگی و اخلاق است و زندگی انسان در مرکز دایره وظایف عمومی قرار گرفته است.
حتی مرگ نیز بر شیرینی طعم حیات می افزاید؛ زیرا ما را به زندگانی وابسته و علاقه مند می سازد.
اشخاص جدی و فعال طوری به کار عادت می کنند که بیکاری باعث صدمه و عذاب آنان می گردد و اگر بر حسب اتفاق از شغل و رشته مخصوص به خود باز بمانند، به حکم اجبار، مشغله ای دیگر برای خویش تدارک می بینند.
هنگام مطالعه تنها دانشمندان طرف صحبت هستند. در غیر این صورت، دوری از احمقان غیر ممکن است.
تنبل ترین و سست اراده ترین افراد جامعه بیش از همه شکوه و شکایت دارند؛ بدترین اقسام چرخها چرخی است که سر و صدا و هیاهوی آن زیادتر است.
ما، بیشتر از شکست‌هایمان می‌آموزیم تا از کامیابی‌ها. بیشتر با دریافتن اینکه چه کاری نباید انجام دهیم، درمی‌یابیم که چه کاری باید انجام دهیم و شاید کسی که هرگز مرتکب اشتباهی نشده، هرگز چیزی کشف نکرده است.
درصدد این نباشید که ردپای فرد خردمندی را بیابید و آن را دنبال کنید؛ آنچه را آنان جسته‌اند، بجویید.
آن دم که محسور ناشناخته شوی، دیگر پایانی بر این زیارت نیست، سفری است بی انتها، بی پایان، همیشه در راه؛ سفری خستگی ناپذیر.
هوشمندی خطرناک است. هوشمندی یعنی اینکه خود مستقل می اندیشی، خود مستقل پیرامون را می نگری، دیگر جزمیات را باور نداری، فقط و فقط تجربه خود را می پذیری.
تفکر، بیرون زدن است. عدم تفکر، درون زدن است. فکر کن و خواهی دید که از خود دورتر و دورتر خواهی شد.
درون رفتن در حقیقت، درون رفتن نیست؛ این تنها بیرون رفتن است... و ناگهان خود را در درون می یابی.
آزادی هدف زندگی است. بدون آزادی، زندگی ابدا معنایی ندارد. منظور از آزادی، آزادی سیاسی، اجتماعی یا اقتصادی نیست. آزادی یعنی آزادی از زمان، آزادی از ذهن و آزادی از زور.
انسان مذهبی سعادتمند است. هر جا که باشد در معبد است. انسان سعادتمند معبد خود را همراه دارد.
نخستین گام آن است که زندگی را همان گونه که هست بپذیری.
هنگامی که خوشی بنا به دلیلی باشد، پایدار نخواهد بود. اگر خوشی بنا به هیچ دلیلی نباشد، پایدار و برای همیشه می ماند.
عشق، ترس را دور می سازد، همچنان که نور، ظلمت را.
به یاد داشته باش که تنها تو نیستی که حقیقیت را می جویی، حقیقت نیز در جستجوی تو است.
آسمان را طلب کن؛ همه از آن تو است.
و من این را بلوغ ذهن می خوانم : آنگاه که بی هیچ پرسشی به زندگی نظر بیندازی و صرفا با شهامت و بی باکی در آن شیرجه روی.
تنها مشکل ما با غم، بیچارگی، خشم، نومیدی، تشویش، دلهره و بدبختی آن است که می خواهیم از شر آنها راحت شویم؛ همین تنها مانع است. مجبوری با آنها زندگی کنی... همه همان موقعیت هایی هستند که زندگی با آنها به تمامیت می رسد و می بالد.
معنویت را فضیلت های ساختگی به وجود نمی آورد. چون اگر فضیلت ساختگی باشد... دیگر فضیلت نخواهد بود.
معنایی در زندگی نیست؛ معنا را باید خلق کرد.
زندگی یک معما نیست، یک راز است. می توان پاسخی برای معما یافت، اما راز به گونه ای است که هرگز نمی توان پاسخی بر آن یافت.
عشق حقیقی بسیار لحظه ای است، اما هیهات از این لحظه!
جهان مشکلی ندارد، مشکل عدم آگاهی است. از پوسته ناآگاهی برون آی.
من مخالف چشم پوشی از هر چیزی هستم به جز حماقت و خرافات.
دانش اکتسابی است، شناخت از آن توست، متعلق به خود توست و اصیل است. دانش اطلاعات است، شناخت دگرگونی است.
هرگز معتقد مشو، هرگز پیرو مشو، هرگز بخشی از سازمان مشو. راست باش و صادق با خودت. به خود خیانت مکن.
اگر شاد باشی، زمان معنایی نخواهد داشت، زمان از میان خواهد رفت.
حقیقت چنان بیکران و واژگان چنان حقیر.
کهنسالان بر کودکان مسلط اند و می خواهند آنها را زودتر از زمانی که طبیعت مقدر داشته از دوران کودکی بیرون کشند. آنها می کشند و خرد می کنند؛ کودک، کودکی را برای همیشه از کف می دهد.
این تو و فقط تویی که مسئول آن چیزی هستی که برایت پیش می آید.
اگر خنده را فلج کنی، گریه را نیز فلج کرده ای. تنها کسی که می تواند خوب بخندد می تواند خوب گریه بگرید و اگر بتوانی خوب بخندی و خوب گریه کنی، زنده ای!
وقتی چیزی به کسی می دهی، شاید ارزش چندانی نداشته باشد، اما همین هدیه کردن و بخشیدن، بی نهایت رضایت بخش است.
پیش از آنکه مرگ بر در بکوبد، هر آنچه داری تقسیم کن! آیا می توانی ترانه ای زیبا بخوانی؟ بخوان و آن را تقسیم کن. آیا می توانی تصویری را نقاشی کنی؟ نقاشی کن و آن را تقسیم کن. هر آنچه در کف داری... و هرگز کسی را ندیده ام که چیزی برای تقسیم کردن نداشته باشد.
تنها انسان مرده تلاش می کند ثابت کند که زنده است.
به آینده موکول نکن. فردا، فردا؛ این واژه را از واژگان ذهنت بیرون بینداز! فردا وجود ندارد. نمی تواند وجود داشته باشد؛ چنین مفهومی در ذات پدیده ها نیست. تنها امروز است که وجود دارد.
نخست طبیعی باش، سپس در رودخانه «طبیعی» جاری خواهی شد. روزی می رسد که رودخانه به اقیانوس ماوراء طبیعی می پیوندد.
وجود تنها یک زمان را می شناسد؛ زمان حال. زمان گذشته را نمی شناسد، چون دیگر وجود ندارد. زمان آینده را نیز نمی شناسد، چون هنوز نیامده است.
بد نیست گهگاه غمگین باشی، غمین بودن زیبایی خود را دارد. فقط باید بیاموزی که از زیبایی غمین بودن لذت ببری، از سکوت آن و از ژرفای آن.
ذهن هرگز نمی گذارد آنچه را که هست ببینی؛ تنها اجازه می دهد چیزی را ببینی که ذهن می خواهد تو ببینی.
مشکل بتوانی لغزشهای خود را ببینی. تنها کسی که خود را دوست می دارد می تواند این لغزشها را ببیند.
به حرفهای دیگران درباره خودت بها نده، خودت ببین که هستی، کجا هستی و لغزش هایت کدامند.
فرد دانا با علامت سوالی زندگی می کند، فردی که در حیرت و شگفتی به سر می برد، با علامت تعجب زندگی می کند.
برای اینکه قلب عاشق داشته باشی، به سری نیاز داری که کمتر اهل حساب و کتاب باشد.
ببین چه می کنی و چرا... چه می گویی و چرا... آن وقت تمام بازیهایی را که با دیگران و نه تنها با دیگران، که با خودت کرده ای خواهی دید.
تنها آن زمان که انسانی رشد یافته، پخته، هوشیار و آگاه شوی خواهی توانست به مردم خدمت کنی. بلی تنها در چنین حالتی می توانی خدمت کنی، چون چیزی داری که می توانی تقسیم کنی : عشق و مهربانی. چیزی داری که یاری رسان است : درک و خرد.
این همه بر خود سخت مگیر، کمی بیشتر مهربان باش، کمی بیشتر عشق بورز.
هنگامی که خود را شناختی، به هر کجای دیگر می توانی سفر کنی. سپس به هر کجا که بروی، سعادت در کنار تو است.
عشق چنان از احترام سرشار است که آزادی را هدیه می کند. اگر عشق، آزادی به همراه نیاورد، عشق نیست، چیز دیگری است.
بگذار بگویم که در جامعه ای غیر آزاد می توانی آزاد باشی، در جهانی سیاه بخت، سعادتمند باشی. مانعی از سوی دیگران نمی تواند وجود داشته باشد، می توانی دگرگون شوی.
آفریدن چنان ثروتی است که حرص و طمع را بی معنا می سازد. وقتی ثروت کافی باشد، فقر از میان خواهد رفت.
اگر خود را تغییر دهی، تغییر جهان را آغاز کرده ای. با تغییر تو، بخشی از جهان تغییر کرده است.
به یاد داشته باش، وقتی به تخریب دست می یازی، خود را نیز تخریب کرده ای و آنگاه که می آفرینی، ترانه ای، رقصی، خود را نیز می آفرینی و ابعاد نوینی از وجود خود را کشف می کنی.
لذت بردن از کاری که می کنی، هدفی که تمام توان خود را به آن معطوف می داری؛ آنچه که نمی خواهی از آن دیگری باشد؛ آنچه که می خواهی همان باشی، با طبیعت در آشتی، نقشی که کارگردان در این نمایشنامه به تو داده است و تو حاضر نیستی که این نقش را با ریاست جمهوری یا امپراتوری عوض کنی، تو را به خرسندی می رساند.
خوب است که حقیقت کالا نیست و هیچ کس نمی تواند آن را در اختیار تو بگذارد، وگرنه ارزشش را از دست می داد.
اگر عشق نتواند تو را یک شاعر سازد، هیچ چیز دیگر نخواهد توانست.
ابر پر باران باید که ببارد؛ فرقی نمی کند که آیا زمین به باران نیاز دارد یا نه.
دانشمند در مورد خود دانشمند هیچ نمی داند، اما در مورد چیزهای دیگر همه چیز می داند.
دانشی که از بیرون به دست آمده دروغین است. این نوع دانش بر نادانی تو سرپوش می گذارد، اما تو را خردمند نمی سازد.
با رشد یقین و اطمینان، شادمانی رشد می یابد و با رشد شک و تردید، تنش، بی قراری و بدبختی. شک و تردید در نهایت به رنج و عذاب و نگرانی می انجامد.
من هرگز مخالف دانش نیستم، اما دوست دارم انسان نخست در قلب خود ریشه بدواند و سپس، دانش را به عنوان یک وسیله به کار گیرد.
دانش هرگز نی تواند هدف و مقصود باشد، نمی تواند ارباب باشد، تنها می تواند نوکری خوب باشد.
دانش می تواند به تو راحتی و آسایش و استاندارد بالایی از زندگی ببخشد، اما نمی تواند به زندگی تو کیفیت بهتری ببخشد.
اگر تو تمام کتابخانه های دنیا را نیز در خود جای داده باشی، یک بودا نخواهی شد. تو همان نادان و ابله پیشین باقی خواهی ماند که بار دانش را با خود حمل می کنی.
زندگی هیشه همچون رودخانه است و تو در چیزی وامانده ای و متوقف شده ای : شوهر، زن، دوست. هرگاه کسی وامانده شود خشمگین می شود، زیرا هیچ کس دوست ندارد آزادی اش را از دست بدهد.
بزرگترین دلخوشی انسان، آزاد بودن است.
بزرگسالان الگوی یادگیری کودکان هستند.
هرگز، هرگز حتی برای یک لحظه آزادی ات را از دست نده و هرگز آزادی کسی را سلب نکن؛ از نظر من دین یعنی همین.
انسان براستی دیندار همیشه آزاد می ماند و به کسانی که در سر راهش قرار می گیرند کمک می کند تا آزاد باشند. او هرگز بر کسی سلطه نمی جوید و هرگز به کسی اجازه نمی دهد که بر او سلطه جوید.
باید همیشه مراقب بود، زیرا ذهن پیوسته از ما می خواهد که اسیر و دلبسته شویم و دلبسته شدن باعث آشفتگی ما می شود.
تو به این دلیل از آن شخص که عاشقش هستی متنفر می شوی که او آزادی ات را سلب کرده است.
آزادی طلبی ما به این دلیل نیست که عاشق آزادی هستیم، بلکه در حقیقت، ما خود آزادی هستیم و فقط در آزادی می توانیم رشد کنیم.
لذت راستی چنان است که هیچ کس دوست ندارد در رنج و دروغ فرو افتد.
یک دروغ کوچک با خود هزار و یک دروغ دیگر می آورد، زیرا تو مجبور می شوی از آن دفاع کنی و از دروغ نمی توان با حقیقت دفاع کرد.
مرد و زن به این دلیل در عشق هم می افتند که از تنهایی درآیند.
تاریخ فقط وقایع را ثبت می کند، اما داستانها حقایق را.
زندگی در راه دروغ بی ارزش است و مردن در راه حقیقت یکی از بزرگترین برکات زندگی است.
انسان، آزاد به دنیا می آید؛ او هیچ سرنوشتی ندارد. اگر سرنوشتی وجود داشت، آزادی انسان از بین می رفت و او تبدیل به یک دستگاه می شد.
حقیقت را نمی توان خریداری کرد. هیچ راهی برای گرفتن حقیقت از دیگران نیست. حقیقت قابل انتقال نیست؛ تو باید خودت حقیقت را کشف کنی.
عشق، دروازه ی دنیایی کاملاً متفاوت را به روی تو می گشاید. بدون عشق در دنیای محدود عقل محصور خواهی ماند.
عقل همیشه عشق را به کوری و دیوانگی محکوم ساخته و به آن نسبت های ناروایی داده، به این دلیل ساده که از درک آن عاجز بوده است.
عشق همیشه آفریننده است و دنیا بسیار ویرانگر بوده، زیرا به انسان آموخته که انرژی عشق را سرکوب کند.
عشقِ سرکوب شده ویرانگر می شود و عشقِ ابراز شده، آفریننده.
اگر تو باوری داشته باشی دست از جست و جو برمی داری؛ اگر باوری داشته باشی گمان می کنی که از قبل می دانی.
شک و تردیدها را نباید سرکوب کرد. از آنها باید به عنوان سکوی پرش استفاده نمود.
شک و تردید چیز بدی نیست، هیچ عیب و ایرادی ندارد. اما تو نباید همیشه در شک و تردید به سر بری. تو باید شک و تردیدها را در راه جستجوی حقیقت به کار گیری.
انسان راستین همواره جهان و هستی را غنی تر می کند و از خود چیزی به هستی می بخشد.
تا زمانی که تو چیزی از خود نبخشی هرگز احساس شادمانی نخواهی کرد.
مرداب راکد چیزی فراتر از خودش را نمی شناسد، زیرا هرگز از چارچوب خودش فراتر نمی رود.
راه درست زندگی، دل به دریا زدن است؛ همیشه در حال اکتشاف بودن، همیشه به ستاره ها رسیدن.
انسانی که در راه کشف حقیقت تلاش می کند، جامعه بی درنگ دشمن او می شود.
مردم فقط از حقیقت می ترسند و نه از هیچ چیز دیگر.
انسان حیوان عجیبی است! همه چیز را کاوش می کند، تا قله ی اورست می رود، تا قطب شمال و کره ی ماه می رود، اما هرگز به فکر نمی افتد که سری هم به درون خویش بزند! این بزرگترین بیماری ای است که انسان گرفتار آن است.
یگانه گنجی که ارزش جست و جو دارد طبیعت خود تو است.
یادگیری هر گونه مهارتی در ابتدا دشوار است. یادگیری فن شنا در ابتدا مشکل است، اما وقتی در آن ماهر شوی چنان سهل و آسان می شود که بعدها متعجب می شوی که چرا تا آن حد مشکل به نظر می رسید.
انسانی که به حقیقت دست یافته چگونه می تواند دروغ بگوید؟ برای چه باید دروغ بگوید؟ او هیچ دروغی برای گفتن ندارد.
آن کلید مخفی که دروازه ی معجزه ها را می گشاید، خوش و خرم بودن است.
شهامت، بزرگترین کیفیت دینی است و دیگر چیزها پیامد آن هستند. تو اگر شهامت نداشته باشی نمی توانی راستگو باشی. اگر شجاع نباشی نمی توانی عاشق باشی، نمی توانی با ایمان باشی و نمی توانی در راه جست و جوی حقیقت گام برداری.
ترسوها نمی توانند ساحل را ترک گویند.
پدر و مادرت تنها جسم تو را متولد می سازند نه روحت را.
شادمانی پیامد خودآگاه شدن است.
شهامت پیشه کن تا معجزه های ناگزیر رخ دهند. هر لحظه ی زندگی انسان شجاع با معجزه می گذرد.
انسان شجاع پیوسته از گذشته، از کهنه و از آشنا دست می شوید و همیشه آماده است تا به استقبال ناآشنا و ناشناخته برود.
شادمانی فقط از آنِ شجاعان است. شادمانی یعنی پیوسته دست شستن از گذشته. شادمانی در گذشته می میرد و در هر لحظه زایشی تازه می یابد؛ این یعنی شادمانی.
وقتی قلب تو گشوده شود حتی اگر در زندان باشی همچنان ارباب می مانی.
تمایل تو به دوام و ثبات است که تو را به دردسر می اندازد. تو می خواهی زندگی بدون تغییری را در پیش بگیری و این ممکن نیست؛ تو به دنبال ناممکن هستی!
ما کاملاً بی آلایش، پاک و ساده به دنیا می آییم، اما دنیا شروع به ترسیم طرح و نگارهایی در لوح سفید آگاهی ما می کند؛ شروع به شکل بخشیدن به ما می کند؛ همه کس را آلوده و مسموم می کند.
تا وقتی کودک به اندازه ای رشد یابد که بتواند مستقل فکر کند دنیا او را ویران می سازد. تا آن زمان او را معلول و از کار افتاده می کند. زیر بغل او عصاهایی قرار می دهد تا قادر نباشد روی پاهای خودش بایستد، تا فراموش کند رأی و نظر خویش را بکار گیرد.
خورشید طلوع کرده است اما تو در تاریکی هستی. طلوع خورشید به تلاش های تو بستگی ندارد. هر کاری بکنی نمی توانی باعث طلوع خورشید شوی، اما می توانی درهایت را بگشایی یا اینکه آنها را بسته نگاه داری.
انسان آگاه می داند که زندگی پیوسته در حال تغییر است؛ زندگی یعنی تغییر. تنها یک چیز همیشگی است و آن خود تغییر است.
زندگی همچون رودخانه است؛ راکد نیست، روان است.
البته که سیاستمداران باید از دادن حق رأی به کودکان بترسند، زیرا کودکان همه چیز را می بینند و به ماهیت همه چیز پی می برند.
همه چیز تغییر می یابد و هیچ چیز حتی برای یک لحظه ثابت نمی ماند. اگر تو از این نکته آگاه شوی، میل و اشتیاق تا ابد ثابت نگاه داشتن امور در تو فروکش می کند و آنگاه آزاد و رها می شوی.
اگر زندگی پیش بینی پذیر می بود، مکانیکی می شد. زندگی پیش بینی پذیر نیست، همیشه با شگفتی همراه است و تو هر قدر هشیارتر باشی با شگفتی بیشتری روبرو می شوی.
سر از راه منطق عمل می کند. می توان قانعش کرد، می توان هندو یا مسیحی اش ساخت، می توان آن را کمونیست، فاشیست یا سوسیالیست گرداند. با سر می توان همه کار کرد؛ تنها یک نظام آموزشی زیرکانه و راهکارهایی مکارانه لازم است.
قلب از راه عشق زندگی می کند و عشق را نمی توان در بند کشید. عشق اساساً سرکش است. هیچ گاه نمی دانی که تو را به کجا خواهد برد.
زندگی کردن خطرآفرین است و مردن بسیار راحت و آسوده.
مردم، عاشق زندگی مرده، عاشق زندگی آرام و راحت هستند، اما به بهای آن، شور و هیجان، ماجراجویی و ذوق و شوق را از کف می دهند.
نخستین اولویت و مقدم ترین چیز برای انسان هوشمند، جست و جوی شادمانی است. آنگاه که شادمانی را بیابی و مزه ی آن را بچشی دوباره متولد می شوی، زندگی راستین آغاز می شود و پی می بری زندگی برای چیست.
فقط یک شخص شادمان می تواند یاور دیگران باشد.
یک شخص بدبخت فقط می تواند به دیگران بدبختی بدهد؛ ما فقط می توانیم آنچه را که داریم به دیگران عرضه کنیم.
شاید تو قصد یاری رسانی داشته باشی، اما اگر انرژی شادمانی در وجود تو نباشد، اگر تو از این انرِژی سرشار نباشی، ناگزیر آسیب خواهی رساند.
مردم به این دلیل عشق می ورزند که غمگین اند؛ به این دلیل در جست و جوی دیگری اند که تنها هستند و عشق فقط زمانی امکان پذیر است که تو تنها نباشی، بلکه در یگانگی باشی؛ با خودت قهر نباشی، بلکه با خودت در شیفتگی و سرمستی باشی.
معلومات یعنی هیچ چیز؛ یک دستگاه کامپیوتر می تواند معلوماتی بسیار بیشتر از تو اندوخته باشد، اما کامپیوتر هیچ گاه نمی تواند یک مسیح یا یک بودا شود.
این همان کاری است که میلیونها نفر از مردم در حال انجام آن هستند: همچون یک دستگاه، همچون یک کامپیوتر عمل می کنند؛ کلیشه هایی را تکرار می کنند؛ واژگانی زیبا اما مرده را تکرار می کنند.
شاید تو تجهیزات بیشتری در اختیار داشته باشی، اما همان آدم گذشته باقی خواهی ماند.
شادمانی همزمان با خودآگاهی شکوفا می شود؛ یا خودآگاهی شکوفاتر می شود و تو شادمان تر می شوی و یا شادمانی شکوفاتر می شود و تو خودآگاه تر می شوی.
دانش، مرده است و دانستن، زنده و پویا.
دانش حقیقی یا خرد از راه آگاهی به دست می آید؛ نه با گردآوری معلومات، بلکه با از سر گذراندن تحول. آگاهی، تحولی بنیادین است.
دانستن چیزهایی در مورد حقیقت، شناخت حقیقت نیست و دانستن چیزهایی در مورد عشق، شناخت عشق نیست.
ذهن یعنی گذشته؛ ذهن همیشه مرده است. چیزی نیست جز انباشتگی خاطرات بر روی هم. گرد و غبار چگونه می تواند روشن و درخشان باشد؟
هر قدر احمق تر باشی از دانشت مطمئن تر می شوی.
انسانهای احمق بسیار کوته فکرند، زیرا به نتایج قطعی رسیده اند؛ نه فقط برای خود، بلکه برای دیگران نیز! می خواهند این نتایج را به همه، به همه ی عالم تحمیل نمایند. گمان می برند که با این کار با مردم همدردی می کنند!
همیشه به خاطر داشته باش هرگاه به قله رسیدی، همزمان دره ای عمیق نیز در کنارش دهان باز خواهد کرد. اگر می خواهی به بهشت دست پیدا کنی، ریشه های تو باید در خودِ جهنم پا بگیرند.
زندگی به هیچ وجه اسرارآمیز نیست. بر هر برگ درخت، بر هر ریگ ساحل، زندگی را می خوانیم. این زندگی است که در هر پرتو آفتاب می رقصد؛ هر آنچه می بینی، خود زندگی است با تمام زیبایی.
اگر هر نسلی با عشق و احترام نسبت به کودکان رفتار کند و به آنها آزادی بدهد تا رشد کنند، همه سخنان یاوه در ارتباط با شکاف نسل ها محو خواهد شد. اگر شما به فرزندانتان احترام بگذارید و با آنها رفیق باشید، امکان ندارد شکاف بین نسلی ایجاد شود.
اگر ایجاد پیوند آزاد بوده و با آزادی همراه باشد، شادی از راه خواهد رسید؛ چون آزادی ارزش غایی است و چیزی بالاتر از آن نیست. اگر عشق تو سوی آزادی رهنمونت کند، عشق تو عین برکت است، و اگر سوی بردگی برَدَت، نه برکت که لعنت است.
زندگی ات را قربانی چیزی مکن، همه چیز را قربانی زندگیت کن.
ازدواج وسیله ای برای فرار از ترس تغییر است. ازدواج وسیله ای است تا پیوند را تثبیت کنی. اما عشق چنان پدیده ای است که به محض تلاش برای تثبیت آن، خواهد مرد. ایستایی در عشق همان و نابودی عشق همان. عشق حقیقی، تنهایی را به یگانگی مبدل می سازد.
عشق نیست، عشق ورزیدن است؛ پیوند نیست، پیوند یافتن است؛ ترانه نیست، ترانه خواندن اس؛ رقص نیست، رقصیدن است.
تمام تأکید من نه بر نامها که بر افعال است؛ تا می توانی از نامها دوری کن. این کار در زبان امکان پذیر نیست، اما در عرصه ی زندگی می توانی؛ چه، زندگی خود یک فعل است. زندگی یک نام نیست، براستی «زندگی کردن» است و نه زندگی.
زندگی، وابستگی متقابل است؛ هیچ کس مستقل نیست؛ حتی برای لحظه ای نمی توانی تنها زندگی کنی؛ به حمایت تمام هستی نیازمندی، هر آن دَم است و بازدَم؛ نه این یک پیوند نیست، این وابستگی متقابل محض است.
شهامت به معنای زندگی در پیوند با دیگران و در عین حال مستقل باقی ماندن است. انسان نوین، انسان با شهامت خواهد بود.
عشق با درد همراه است، چون رشد را موجب می شود؛ عشق با درد همراه است چون عشق چنین می طلبد؛ عشق با درد همراه است چون عشق دگرگون می کند؛ عشق با درد همراه است، چون در عشق از نو زاده می شوی.
بزرگترین معجزه در جهان آن است که تو هستی، من هستم. بودن، بزرگترین معجزه است و مکاشفه، درهای این معجزه ی بزرگ را به روی تو می گشاید.
والاترین هنر در جهان آن است که مرید باشی؛ این موهبت با هیچ چیز دیگری قابل سنجش نیست... .
هرگز فرصتی را برای شاد کردن دیگران از دست ندهید، چرا که نخست خود شما از این کار سود می برید.
تو آن امپراطوری هستی که به خواب رفته و در رویا می بیند که گداست؛ از خواب بیدار شو.
خود را همان گونه که هستی بشناس، بی هیچ ایده آلی، بی هیچ قضاوتی و بی هیچ سرزنشی.
زندگی رازی بی پایان است، از این رو کسانی که از دانش سرشار هستند، از زندگی محرومند.
عشق، نبردهای تازه به همراه می‌آورد. این نبرد‌ها، روح را به رزمگاه فرا می‌خواند و به بلوغ می‌رساند؛ از این نبرد‌ها نترس.
این بدن سرانجام با مرگ از هم می پاشد، پیش از آنکه از هم بپاشد، عشق را به آن هدیه دهید.
زینت انسان [در] سه چیز است : علم، محبت و آزادی.
به دست گرفتن مال خود و انجام وظیفه‌ی خویش، عین دادگری است.
اگر روزی شأن و مقامت پایین آمد ناامید مشو، زیرا آفتاب هر روز هنگام غروب پایین می رود تا بامداد روز دیگر بالا بیاید.
بی صبری، شخص را از هیچ رنجی نمی رهاند، بلکه درد جدیدی را برای از پا در آوردن او به وجود می آورد.
سرعت و تندی [ انجام ] کار را مجوی، بلکه بر خوبی و درستی آن سعی کن. زیرا مردم از تو نپرسند که در چه مدت کار را انجام داده ای، بلکه خوبی و بی نقصی آن را می جویند.
نیرومندترین مردم کسی است که خشم خود را نگه دارد.
گسترش شهر، تا زمانی که یکپارچگی آن را به خطر نیندازد، مجاز است.
آموزش و پرورش، اگر به حد کمال فراهم شود، نهاد انسان را سامان می‌دهد.
اگر بازی، قانون نداشته باشد، کودکان هم به بی‌قانونی خو می‌گیرند و زمانی که بزرگ شدند، مردان وظیفه‌شناس و درستکار نخواهند بود.
هنگامی که زندگانی انسان، در نتیجه‌ی تربیت نخستین در راه معینی افتاد، زندگی آینده‌ی او هم همان راه را خواهد پیمود.
کسانی که بتوانند به مقام زیبایی- آن گونه که مناسب آن است- پی برده و حقیقت آن را مشاهده کنند، کمیاب هستند.
کسی که به راستی، عاشق دانش است، باید از همان آغاز کودکی، با همه‌ی توان، جویای راستی بی‌چون و چرا باشد.
هرگاه انسان، تنها به یک جستار، به سختی دلبسته شود، از شدت دلبستگی او به چیزهای دیگر کاسته می‌شود؛ مانند سیلی که در یک مسیر جریان یابد.
نفس زبون و فرومایه، آن سان که پیداست، از درک دانش راستین بی‌بهره است.
هرگاه بخواهی سرشت حکیمانه را از سرشت مخالف آن بازشناسی، باید بررسی کنی که آیا شخص از آغاز کودکی، دادگر و سازگار بوده است، یا ستمگر و سرکش.
مردان جنگی ما نباید خواهان دارایی و رشوه باشند.
اگر کسی بخواهد بیش از یک پیشه داشته باشد، در هیچ یک از آنها کامیابی شایانی به دست نخواهد آورد.
دنباله‌روی، اگر در جوانی آغاز گردد و تا مدتی ترک نشود، مبدل به خوی و طبیعت دومین شده و اثر آن در صورت ظاهر و آهنگ صدا و اخلاق انسان خواهد ماند.
برای دارندگان چشم دل، زیباترین منظره، مشاهده‌ی کسی است که دارای روحی زیبا باشد.
عشق راستین، عشقی است متین و حکیمانه که جستار آن، نظم [=سامان] و زیبایی است.
پرورش بدن باید از کودکی آغاز شود و در همه‌ی دوره‌ی زندگی ادامه یابد.
تندرستی بدن، هر چند به درجه‌ی کمال رسد، به خودی خود سبب تندرستی روح نمی‌تواند شد و حال آنکه برعکس، تندرستی روح، همه‌ی نیکویی‌های ممکنه را در جسم ایجاد می‌تواند کرد.
به راستی خنده‌آور است که نگاهبانان، خود نیازمند نگاهبانان دیگر باشند.
پزشک، آن گونه از بیماری را که خود بدان دچار بوده، در بیماران دیگر بهتر باز می‌شناسد.
مردمان نیک در جوانی ساده هستند و از بدکاران، به آسانی فریب می‌خورند، زیرا آنها در دل خود، نمونه‌ای از آنچه برای بدکاران می‌گذرد، نمی‌یابند که با آن بسنجند.
کسی که پس از تربیت روحی به کار تربیت بدنی بپردازد، اگر بخواهد، می‌تواند خود را از رفتن به پزشک، بی‌نیاز سازد، مگر در موارد ضروری [=بایسته].
انسان، چیزی را دوست می‌دارد که شایستگی آن را با شایستگی خویش، یکسان بداند؛ یعنی رونق آن را رونق خود و شکست آن را شکست خویش بپندارد.
اگر انسان درباره‌ی هر چیز، باور درستی داشته باشد، راستی و درستی آن را درک نموده است.
هیچ چیز ترسناک‌‌تر و شرم‌آورتر از این نیست که چوپان برای پاس داشتن گله‌، سگ‌های بی‌تربیتی نگاه دارد که به سبب نابسامانی یا گرسنگی یا هرزگی، آماده‌ی آزار گوسفندان باشند و به جای صفت سگ، صفت گرگ از خود نشان دهند.
در شهر بد، ستم فرمانروایی می‌کند.
هر چیزی، مانند خود را می‌جوید.
آرزوهای ساده و میانه‌ای که پیرو منطق و خرد و رای درست می‌باشد، تنها نزد شمار کمی از افراد یافت می‌شود.
پرداختن به کار خود و پرهیز از دخالت در کار دیگران، عین دادگری است.
اندیشیدن، خود، گونه‌ای گفتگوی روح با خویشتن است.
پول و پرهیزکاری، دو کفه‌ی ترازو هستند؛ اگر یکی بالا رفت، بی‌شک، دیگری پایین می‌آید.
انسان قدرشناس [ =سپاسدار ]، انسان بزرگی است که سرانجام، چیزهای بزرگی را در زندگی اش به دست می آورد.
هیچ یک از امور بشری، سزاوار آن نیست که انسان، زیاد آن را جدی بگیرد.
درباره‌ی مردم ستمگر چنین می‌گویم که بیشتر آنها اگر در جوانی گرفتار نشوند، در پایان کار، رسوا و روسیاه می‌شوند و در روزهای پیری و بیچارگی مورد سبک‌داشت بیگانه و هم میهن قرار می‌گیرند.
گریز از مجازات، جنایتکار را از آن هم که هست، بدتر می‌کند.
آنجا که جویندگان زمامداری، گدایان و گرسنگان باشند که می‌خواهند از این راه کسب مال کنند، هرگز حکومت درستکار برپا نخواهد شد.
این حقیقتی مسلم است که بنیان هیچ حکومتی دگرگون نمی‌شود، مگر آنگاه که میان اعضای طبقه‌ی حاکمه جدایی افتد.
اگر در شهری، دارایی و توانگری ارجمند شمرده شود، البته به همان نسبت از بزرگداشت نیکی و نیکوکاران کاسته می‌شود.
اگر در جایی از شهر، تهیدست یافت شود، در همان نزدیکی، دزد و جیب‌بُر و دشمن مقدسات و هر گونه بدکار دیگر هم پنهان خواهند بود.
هر گونه زیاده‌روی، واکنشی در پی دارد، چه در فصول، چه در گیاه‌ها، چه در بدن و بیش از هر چیز در حکومت.
زیاده‌روی در آزادی، به ناچار منجر به زیاده‌روی در بندگی خواهد شد؛ چه در فرد، چه در حکومت.
امور مهمه هرگز به دور از خطر نیست و چنان که می‌گویند، دشواری، شرط هر چیز زیباست.
جای شگفتی نیست که بیشتر مردم، سخنان ما را نپذیرند؛ زیرا اندیشه‌ای که ما درباره‌ی آن گفتگو می‌کنیم، آنها هرگز اجرای آن را در کردار مشاهده ننموده‌اند.
به راستی اگر انسان، اندیشه‌ی خود را متوجه به وجود راستین نماید، دیگر زمان آن نخواهد داشت که رفتار افراد را در نظر آورد و با مردم ستیزه کند و درباره‌ی آنها دشمنی و کینه در درون خود بپروراند.
ادراک ناپخته، ابزار سنجش هیچ چیز نمی‌تواند بود.
جستار والا‌ترین دانش، همانا رسیدن به اصل خیر است.
اگر دارای همه چیز شویم، ولی دستمان از خیر تهی باشد، مانند آن است که هیچ نداشته باشیم.
اگر شخص همه‌ی دانش‌ها را درک کند، ولی از شناخت اصل خیر و شناخت زیبایی و نیکی بازماند، این سودی تواند داشت؟
خیر در نظر همه‌ی مردم، همان درک خوشی‌ها و در نظر خواص [=ویژگان]، همان شناخت است.
خرد، نه با گذشت سال‌ها، بلکه به همت انسان به دست می‌آید.
اندیشه کردن، هم‌کلامی روح با خودش است.
سزاوار نیست که من، احترام یک فرد را بر احترام راستی، مقدم شمارم، بلکه لازم است باور خود را بیان کنم.
چه بسا چشم ناتوان که دیده‌ی تیزبین را شکست می‌دهد.
جز مرد خردمند، کسی نیست که خود به تنهایی، ضامن [=پذیرفتار] نیکبختی خویش باشد، یعنی در میان مردم، شخص خردمند کمتر از همه، نیازمند وجود دیگران است.
آنگاه که جوش و خروش هوی و هوس فرو می‌نشیند، مانند این است که انسان از دست شماری ستمگر دیوانه رسته باشد.
مرد بی‌خرد، هر اندازه هم توانگر باشد، هرگز نمی‌تواند در درون خود، آسایش و آرامشی ایجاد کند.
هر کس در نگهبانی چیزی مهارت داشته باشد، در دزدیدن آن هم ماهر خواهد بود.
اگر به شخصی زیان رسانیم، آن شخص از جنبه‌ی ویژگی‌های انسانی پایین می‌آید و به بیان دیگر، از کمالات بشری او کاسته می‌شود.
هر گاه به مردم بدی کنیم، بیشتر بر تباهی آنها می‌افزاییم.
بدی کردن، خواه با دوست و خواه با دیگران، کار آدم دادگر نیست؛ بلکه کار شخص ستمگر است.
اگر ما در جستجوی طلا بودیم، هرگز نمی‌گذاشتیم که زمانمان به پاس‌داشت آداب و تعارفات از دست برود.
چه جریمه‌ای بهتر و مناسب‌تر از آن است که به نادانان می‌دهند؛ یعنی اینکه از آنان درس می‌گیرند.
بدن ناقص است و به خودی خود نمی‌تواند درد خویش را دوا کند و فن پزشکی برای این هدف بنا شده که آنچه به جهت بدن سودمند است، فراهم کند.
سبب به وجود آمدن شهر این است که هیچ فردی برای خود، بس نیست، بلکه به بسیاری از چیزها نیازمند است.
طبیعت، در همه‌ی ما استعدادهای مشابه نیافریده، بلکه استعدادها دیگرگون است؛ برخی برای یک کار شایسته‌اند، برخی برای کار دیگر.
هر کاری زمانی دارد که اگر در آن زمان انجام نیابد، زمان، از دست رفته است.
کاری که باید انجام گیرد، چشم‌براه آسایش و استراحت کارگر نمی‌شود.
سبب جنگ، حس زیاده‌خواهی است که هر زمان بروز کند، هم برای جامعه و هم برای افراد، بزرگترین رنج است.
جوانمردی، نیرویی است پایداری ‌ناپذیر و چون در نفسی بروز کند، ترس و آشفتگی را در برابر هر گونه خطر از بین می‌برد.
مهم‌ترین بخش هر کار، آغاز آن است.
تربیت در همان جوانی، کارساز بوده و بنای هر نقشی که در آن هنگام بریزد، پابرجا خواهد ماند.
کودک نمی‌تواند استعاره را از جز آن، بازشناسد و آنچه در کودکی به او آموخته می‌شود، ممکن است همواره در ذهن وی پابرجا مانده، از بین نرود.
باید تا می‌توانیم بکوشیم نخستین داستان‌هایی که برای کودکانمان گفته می‌شود، مشوق نیکویی اخلاق باشد.
آنچه خوب باشد، زیان‌آور نمی‌تواند بود.
آنچه سبب شر نباشد، مسبب شر نیز نخواهد بود.
آنچه خوب باشد، مسبب همه چیز نمی‌تواند بود، بلکه تنها سبب خیر است، نه سبب شر.
هر اندازه چیزی کامل‌تر باشد، دگرگونی و امور بیرونی کمتری در آن نفوذ دارد.
هیچ کس نمی‌خواهد شریف‌ترین جزء وجود خود را به دروغ بیالاید.
مرد خردمند، مرگ را برای خردمند دیگر که دوست او باشد، امر ترسناکی نخواهد دانست.
اگر زمانی مقام تو پایین آمد، ناامید مشو. زیرا آفتاب هر روز هنگام غروب پایین می رود و بامداد روز دیگر بالا می آید.
منتظر درخواست نیاز از سوی حاجت مند مباش، بلکه شایسته است که پیش از درخواست، کار او را انجام دهی و با همت خود نیازمندی او را برطرف کنی.
لذتی که از علم حاصل می شود، بی آلایش است.
سخن اگر از دل خارج شود به دل هم وارد می شود و اگر با نیت گوینده یکسان نباشد، توقع مدار که تاثیر کند.
نادانی هر کس به دو چیز دانسته می شود : اول خبر دهد و بگوید چیزی را که از او نپرسیده اند. دوم سخن گفتن بیش از حد ضرورت.
هر کس به فکر خیر و سعادت دیگران باشد، سرانجام سعادت خودش را هم به دست خواهد آورد.
عشق تنها مرضی است که بیمار از آن لذت می برد.
عشق بلایی است که همه خواستارش هستند.
آنان که می خواهند خوب زندگی کنند باید به حقیقت نزدیک شوند؛ زیرا پس از نیل به مقام حقیقت یابی است که دست از غم و اندوه دنیا برمی دارند.
کامل ترین نوع بی عدالتی آن است که عادل به نظر برسیم، در حالی که عادل نیستیم.
بی عشق، زندگی محال است.
از نزدیکی با کسی که قادر به حفظ اسرار و رموز زندگی خود نیست، بپرهیز.
هر چیز را که نگهبان بیشتر بود استوارتر گردد، مگر راز که نگهدار آن هر چه زیادتر باشد آشکارتر گردد.
به دیدن کسی که با تو سرسنگین است نرو، با کسی که سخنت را انکار کند گفتگو مکن و برای کسی که گوش نمی دهد حرف مزن.
آغاز هر کار مهمترین قسمت آن است.
عشق رمز بزرگی است.
برای جامعه، فضیلت و اخلاق از نان شب هم واجب تر است. اگر جامعه ای شکست اخلاقی بخورد با هیچ نیرویی نمی توان شکست را جبران نمود.
زندگی کوتاه تر از آن است که شما بخواهید وقت خود را صرف پریشانی و نگرانی کنید.
من از گفتگو با سالخوردگان، در امان می‌مانم؛ زیرا آنها بیش از ما راهی را پیموده‌اند که ما هم به نوبه‌ی خود، از آن خواهیم گذشت. پس چه خوب است از آنها بپرسیم که آن راه چگونه است.
نخستین و بالاترین پیروزی، تسلط بر خویش است.
جویندگان جاه و مقام، اگر نتوانند بر همه‌ی قبیله‌ ریاست کنند، بر یک سوم قبیله را کافی می‌شمارند و اگر نتوانند نظر خرده‌گیران و بزرگواران را به خود جلب کنند، به خوش‌باوری زیردستان و فرومایگان بسنده می‌کنند.
تا زمانی که پایه و بنیان شهرهای ما این است که هست، اگر نفسی در آن رهایی یابد و آنچنان شود که می‌باید بود، به جرأت می‌توان گفت که این از بخشش ویژه‌ی الهی است که وی را پاس داشته است.
بزرگترین جنایتی که شخص بتواند نسبت به شهر خود مرتکب شود، همانا ستم است.
در یک شهر به‌سامان، دادگری، بی‌شک وجود خواهد داشت.
سازگاری، عکس ناسازگاری است، آرزو، عکس نفرت و جلب شیئی، عکس دفع آن است.
نداشتن آرزو و بی‌میلی، در حکم آن است که انسان، چیزی را رد کند و از خود براند.
شخص را آنگاه دلیر می‌خوانیم که همواره، چه هنگام رنج و چه هنگام خوشی، پیروی از فرمان خرد نموده و به راهنمایی خرد، اموری را که باید از آن به دور بود، از آنچه جز آن است، تشخیص دهد؛ ما این شخص را خردمند هم می‌خوانیم.
درستکاری، سبب پیدایش نیکویی است و نادرستی، سبب بروز بدی.
برای مردم فرزانه، گفتگو، اندازه‌ای به جز پایان زندگی ندارد.
زمانی که انسان، به درستی جستارهای خود باور داشته باشد، در پیشگاه مردمان زیرک و دوست، می‌تواند از جستارهای بزرگی که بدان دلبستگی دارد، با جرأت و باور سخن گوید.
اگر انسان، کسی را جز به عمد بكُشد، این خطا کوچکتر از آن است که او را در جستار زیبایی و نیکی و دادگری و قانون فریب دهد.
تمسخر، جز در مورد کردارهای زشت، نشانه‌ی سطحی بودن اندیشه است.
اگر کسی در آب بیفتد، خواه در حوض افتاده باشد، خواه در میان دریا، به ناچار باید شنا کند.
زن و مرد، هر دو به حکم طبیعت، شریک در انجام همه‌ی وظایف می‌باشند، ولی در همه‌ی کارها زن ناتوان‌تر از مرد است.
آنچه سودمند است، زیباست و آنچه زیان‌آور است، زشت.
بزرگترین سبب شر در یک شهر، آن چیزی است که سبب پراکندگی و پریشانی شهر می‌گردد و بزرگترین سبب خیر، آن چیزی است که سبب سازواری و یکپارچگی شهر می‌شود.
چیزی که جدایی می‌آورد، همانا خودخواهی در شادی و اندوه است؛ به این چَم که هرگاه برای شهر یا افراد، رویدادی رخ دهد، برخی دلخون و برخی دیگر، شادمان شوند.
از خطر نمی‌توان گریخت. آیا بهتر نیست که انسان آنگاه با خطر روبرو شود که در صورت کامیابی، سودهایی بهره‌ی او گردد؟
چپاول، در گذشته بسی لشکرها را به نابودی رسانیده است.
جنگ و درگیری اگر بین خویشاوندان بروز کند، آن را آشوب گویند و اگر بین بیگانگان باشد، آن را جنگ خوانند.
با وجود عشق، هر انسانی سراینده می‌شود.
شهری که زمامداران آن هیچ کوششی برای کسب مقام به خرج ندهند، به ناگزیر دارای حکومت درستکار و شایسته‌ای خواهد بود.
بزرگواری، نیروی حیوانی نفس را فرمانبردار نیروی انسانی یا بهتر بگویم فرمانبردار نیروی الهی می‌سازد و حال آنکه فرومایگی، جزء انسانی نفس را محکوم جزء وحشی می‌کند.
بهتر است انسان در برابر سختی‌ها، بردباری به خرج دهد و زاری نکند؛ زیرا نسبت به خیر و شر این مسایل نمی‌توان باور داشت و سخت‌گیری در این موارد هم کمکی به آینده نمی‌کند.
نفسی که پیراسته و آراسته نباشد، خواهی نخواهی از ویژگی میانه‌روی هم بی‌بهره است.
شخص نادان به کسب دانش نمی پردازد، زیرا خود را دانا می شمارد و بدبختی افراد نادان در همین است.
آن که نه فضیلت دارد و نه دانش، به آنچه هست خرسند است.
آنچه سبب شود که نیستی صورت هستی به خود گیرد، آفرینش و خلاقیت است. از این رو همه هنرها آفریدن است و استادان و هنرمندان همه خلاق و آفرینش گرند.
عشق عبارت است از اشتیاق به دست آوردن خوبی برای همیشه.
بزرگترین خردمندی، خرد و معرفتی است که به تنظیم امور خانواده و اجتماع مربوط است و آن، تسلط بر خود و حق طلبی و اعتدال نامیده می شود.
آنگاه که چشم عقل باز می شود، چشم سر رو به ضعف و ناتوانی می گذارد.
بزرگترین خطای پزشکان این است که صرفاً به مداوای جسم بیمار اقدام می کنند، بدون اینکه لحظه ای هم به فکر در مان روح برآیند. در حالی که جسم و فکر با هم هستند و نمی توان آنها را از هم تفکیک کرد و به طور جداگانه درمان نمود.
رفتاری که شهرها با مردمان دانشمند می‌کنند، به اندازه‌ای ناپسند است که هیچ کس در جهان، چنین رفتاری نمی‌بیند.
اهل ریا و دورویی، هرگز از دانش راستین برخوردار نمی‌توانند شد.
اگر راستی را پیش‌آهنگ بپنداریم، قابل تصور نیست که کاروانی از ستم و تبهکاری در پی آن روان یابیم.
اسباب فساد، بیشتر با چیزهای خوب دشمنی دارند تا با چیزهای بد.
نفوسی که دارای کمال استعداد باشند، بر اثر سوء تربیت به پست‌ترین درجه‌ی فرومایگی، می‌رسند.
رأیی که متکی به دانش نباشد، هیچ ارزشی ندارد، بلکه رأی کوران است.
چه سزاوار است که آدمی در آمیزش با صاحبان جمال، خود را نیز به زیبایی و آراستگی بیاراید.
نیکمردان به مهمانی زیردستان ناخوانده می روند، خوبان نیز ناخوانده به مهمانی خوبان می روند.
نیکمرد نیست که به مهمانی زیردست می رود، بلکه زیردستی به مهمانی نیکمرد می رود.
چه خوب بود اگر حکمت همانند آب می بود که چون از یک ظرف لبریز گردد بتواند به ظرف خالی دیگری ریخته شود تا هر دو به اندازه یکدیگر از هم بهره مند شوند.
نگهبانی نیرومندتر از عشق وجود ندارد؛ نه مال و جلال و نه قوم و خویش و در میان مردمان کاری را که از توان عشق ساخته است نتواند کرد.
نعمتی پرارزش تر از این برای یک جوان وجود ندارد که مورد محبت فردی شریف قرار گیرد و برای یک مرد نیز نعمتی بالاتر از عشق به معشوق وجود ندارد.
آن اصلی که باید انسان را در راه رسیدن به یک زندگی باارزش و سعادتمند رهبری کند، نه نزدیکان و نه خویشان می توانند به کسی ببخشند و نه از ثروت و مال و مقام به دست می آید؛ بلکه تنها نیروی عشق است که آن را پدید می آورد.
عاشقان فرومایه چون از راه درست منحرف گردند، موجب بدنامی عشق می شوند؛ به حدی که حتی برخی کسان جرات می کنند بگویند که کمر به خدمت عشق بستن ننگ است.
هر کاری که با نظم عمومی و رسوم و آداب مطابقت داشته و از روی پرهیزگاری باشد، هرگز سزاوار ملامت نتواند بود.
به راستی همان عشق به تنهایی کافی است که موجد اتحاد و توانایی افراد جامعه باشد.
آنجا که تسلیم عشاق شدن در هر صورت ننگ به شمار می رود، علت این امر را باید در رفتار زشت و بدِ کسانی جستجو کرد که از این رابطه وحشت دارند و می کوشند تا آن را بدنام کنند.
عشق آشکار از عشق ورزی پنهان، شریفتر و زیباتر است.
مردمان هم، سوگند عاشق را سوگند نمی شمارند.
این لطف عشق است که کار عاشق را پسندیده می نمایاند.
عاشقی که با تن بشری نه با نفس انسانی عشق می ورزد، نه او را قدر و قیمتی هست و نه عشق او را دوام و ثباتی.
دوستدار خوی و خصال نیک و فرخنده همیشه بر میثاق محبت و عشق استوار می ماند. زیرا با مراعات انتظام و انسجام، دل به چیزی داده است که برای همیشه لایتغیر و بادوام خواهد ماند.
هیچ کاری به خودی خود زشت یا زیبا نیست، بلکه هر کاری که به وجه زیبایی انجام گیرد، زیباست و اگر به شیوه زشت و ناپسندی انجام گیرد، زشت است.
اگر معشوقی زود رام گردد زشت می نماید و پیوند عشقش چندان شرافتی ندارد. زیرا او باید زمان کافی داشته باشد تا عاشق را تمام و کمال بیازماید.
انجام هر نوع خدمت و تحمل هر گونه سختی و مذلت را به راه معشوق، ننگ عاشق نشماریم، بلکه آن را از افتخاراتش دانیم و مایه آراستگی و برازندگی او شناسیم.
عشق، نزدیکترین دوست آدمیان است و شفابخش دردهایی است که راه خوشبختی و سعادت را بر بشر فرو بسته اند.
هر کس که استادش عشق باشد در همه جهان مشهور می گردد، اما آنکه با عشق بیگانه بماند در تاریکی و گمنامی می افتد.
اگر هنرمندان را بنگرید می بینید که از آنان کسانی بلندآوازه تر شده اند که شاگردی مکتب عشق را کرده اند و آن کس که دستش به دامان عشق رسید در تاریکی و گمنامی فرو نمی غلتد.
عشق است که در میان مردمان صلح و آشتی برقرار می کند.
عشق، خوب رفتار است و نیک کردار.
عشق پدر امنیت، ملاطفت، نازکی، نرمی، شادی و رغبت است که بدو، خیرات عزت و همه بدیها ذلت و زوال یافته اند.
عشق همیشه به چیزی تعلق دارد که فاقد آن است. عشق چیزی را می جوید که سوای خودش و دور از خودش بوده و هنوز آن به دست نیاورده است.
عشق، هر یک از موجودات خدایی و انسانی را تفسیر نموده و آنها را به همدیگر پیوند می دهد و نیایشها و قربانیهای بشری را به خدایان و فرمانهای خدایی را به بندگان می رساند.
مگر لازم است آنچه زیبا نیست زشت باشد؟
باور درستی که نتواند منطق خود را اثبات کند، دانایی نیست، اما چون شناخت به حقیقت است، نادانی هم نمی باشد و این فاصله ی میان دانایی و نادانی است.
کار قانونگذار این نیست که بیشترین نیکبختی را برای طبقه‌ی ویژه‌ای از اهالی شهر فراهم کند، بلکه این است که زندگانی شایسته‌ای را برای همه‌ی شهر فراهم نماید.
نهالی که خود، روییده و به دست دیگری پرورش نیافته باشد، از این رو، دِینی به دیگران ندارد.
از آنان که هیچ ندارند، چگونه می‌توان چیزی بیرون کشید؟
هیچ یک از امور بشری ارزش تشویش ندارند.
توقف در زندگی، مرگ تدریجی است.
بدترین چیز این است که شخص خودش را تعریف کند.
فلسفه، متعالی ترین موسیقی ها است.
با سرانگشت عشق، هر کسی شاعر می شود.
دانایان حرف می زنند چون چیزی برای گفتن دارند، احمق ها حرف می زنند چون باید چیزی بگویند.
سگ، همان روحی را دارد که فیلسوف.
از شاعر نخواهید خودش را شرح دهد؛ نمی تواند.
به دنیا نیامدن بهتر از آموزش نیافتن و نادان ماندن است؛ زیرا جهالت، ریشه ی همه بدبختی ها است.
سزاوار است مرد عاقل هنگام خوردن چیزهای خوشمزه، به یاد آورد تلخی دارو را و زیاد نخورد.
در دنیا دو نیرو وجود دارد: شمشیر و سیاست؛ بیشتر وقتها شمشیر مغلوب سیاست شده است.
آنگاه که جزء خردمند و شریف و حاکم نفس انسان به خواب رود، جزء حیوانی و وحشی نفس که از خوردن و آشامیدن سیر شده، بنای جست و خیز می‌گذارد و از خواب گریخته، درصدد نیل به آرزوهای خود برمی‌آید.
مرد بی‌خرد و دیوانه، آهنگ آن می‌کند که هم بر آدمیزاد و هم بر خدایان حاکم شود و چنین می‌پندارد که این توانایی در او هست.
کسانی که دارای اخلاق استبداد بوده و بر نفس و کشور خود مستبدانه حکومت می‌کنند، بهره‌ای جز بدبختی و نکبت ندارند.
سخن کسی که راستی و درستی را سرزنش می‌کند، از متانت و شناخت به دور است.
پس فیلسوفان راستین کدامند؟ آنان که عاشقان دید حقیقتند.
هرگز کسی را که پیوسته در حال پیشرفت است، هر چقدر هم که كُند حرکت کند، نومید مکن.
نیک بختی جامعه به مراتب مهمتر از نیک بختی فرد است.
عوام، ثروتمندان را محترم می شمارند و خواص، دانشمندان را.
نغمه و وزن موسیقی تاثیر فوق العاده ای بر روح انسان دارد و اگر درست به کار رود، می تواند زیبایی را در رویاهای روح جایگزین کند.
در آینه نگاه کن؛ اگر صورت زیبا داری، کاری مناسب چهره ات انجام بده و اگر قیافه ات نامناسب است، زشتی کردار را به زشتی صورت میفزا.
لذتی که از علم حاصل می شود، بی عیب است.
هیچ کوچکی را حقیر نشمارید، باشد که از شما فزونی یابد.
بیازمایید مرد را به فعل او نه به قول او.
اشرار از کسانی هستند که عیبهای مردم را جستجو کنند و به آن تکیه نمایند و نیکی آنها را نادیده انگاشته یا فراموش کنند؛ مانند مگسی که در جاهای کثیف می نشیند و از جاهای تمیز دوری می کند.
اگر پیش از هر کار، انگشت خود را آهسته به پیشانی خود بزنی، ناچار نخواهی شد در پایان کار با مشت محکم به فَرق خود بکوبی.
عشق ما نسبت به فرزندانمان از بزرگترین آرزوی روح برای فناپذیر شدن سرچشمه می‌گیرد.
[دانش] ستاره‌شناسی، روح را وامی دارد که به آسمان بنگرد و ما را از این جهان به جهان دیگر بَرد.
باید الگوها و نمونه‌هایی که انسان را از مرگ به هراس می‌اندازد، به دور انداخت.
آموزش موزیکال، شیوه‌ای نیرومند است، زیرا ریتم و هارمونی، راه خود را به درونی‌ترین نقاط روح می‌یابند.
تهیدستی، نداشتن دارایی نیست، زیاده خواهی خواسته های آدمی است.
زیبایی در مرحله ی نهایی تبدیل پذیر به ریاضیات است؛ درک زیبایی زمانی به دست می آید که شخص بر کردار مبتنی بر مبانی ریاضی جهان شناسایی یابد.
خوشا به حال فردی که ساعت‌ها، روزها و سال‌های زندگی‌اش، با آرامش و سازش سپری می‌شود.
خشم، گرفتن انتقام اشتباه دیگران از خودمان است.
نظم، اولین قانون آسمانی است.
اندیشه های ما در غرفه های بیشمار مغز با زنجیر ناپیدا به یکدیگر پیوسته اند. چون یکی از آنها بیدار شود، هزار تای دیگر نیز سر بر می دارند.
بهترین راه برای اثبات صفای ذهنی ما نشان دادن خطاهای آن است؛ نهر آبی که ناپاکیهای بستر خود را نمایش می دهد به ما می فهماند که آب، پاک و صاف است.
هماره خواندن، هرگز خوانده نشدن!
انسان به دور از اشتباه و خطا است؛ بخشاینده خدا است.
دانش ِ کم خطرناک است، یا باید آب ِ چشمه را تا قطره ی آخر بنوشید یا هرگز لب نزنید.
با هر ناراحتی کوچک خشمگین شدن و به دیگران پریدن، نشانه غرور بی اندازه یا کم عقلی است.
وضع و حال مردمان تنگ فکر به وضع و حال بطریهای تنگ دهان می ماند؛ هرچه کمتر در خود دارند، با سر و صدای بیشتری آن را به خارج پرتاب می کنند.
احمق ها تحسین می کنند و خردمندان تایید.
آن که دروغی می گوید، نمی داند که چه کار دشواری انجام می دهد؛ زیرا می بایست بیست دروغ دیگر نیز در ادامه آن دروغ اول از خود بگوید.
تفریح، همانا خوشبختی کسانی است که قادر به تفکر نیستند.
انسان راستگو برجسته ترین اثر خداوند است.
هر مؤمنی که صدای مهمانی را بشنود و به آن شاد شود گناهش آمرزیده شود.
با زنان مشورت مکن، رأی ایشان ضعیف و عزم ایشان سست است.
از عیادت کنندگان کسی ثوابش بیشتر است که زودتر برخیزد مگر آنکه بیمار نشستن او را خواهد و از او سؤال کند که بنشیند.
هر که مؤمنی را حقیر شمارد خدا او را به آن مؤمن در بهشت جمع نکند مگر آنکه توبه کند.
حلال نیست مسلمان را که مسلمانی را بترساند.
مسلمان تا بیماری او بر صحتش غالب نشود باید دوا نکنند.
هرگاه خویشان با یکدیگر بدی کنند مال‌شان به دست بدکاران می‌افتد.
باید که یاری کردن شما به یکدیگر در طاعت خدا باشد به درستی که اگر یاری یکدیگر بکنید همیشه با رفاهيّت و نعمت خواهید بود در طاعت خدا و باز ایستید از معصیت خدا.
هر مرد مؤمن و زن مؤمنه که دست بر سر یتیم بکشد از روی ترحّم، حق تعالی برای او به عدد هر مویی که دستش بر آن می‌گردد حسنه‌ای برای او بنویسد.
دوستی با دوستان خود هموار مکن و خود را پُر مده به ایشان بلکه روزی دشمن تو شوند و دشمنی را با دشمنان خود هموار بکن شاید که روزی دوست تو شوند.
هر که خود را در محل تهمت درآورد کسی را که گمان بد به او می‌برد ملامت نکند و هر که راز خود را پنهان دارد اختیار با خودش است و هر سخنی که از دو کس گذشت فاش می‌شود.
هر که نام خدا بر اول طعام ببرد و حمد خدا را در آخر بکند هرگز از آن طعام از او سؤال نکنند.
خدا را یاد کنید در هنگام طعام خوردن و حرف بسیار مگویید که آن طعام نعمت و روزی خداست، بر شما واجب است که در وقت صرف کردن آن شکر خدا و یاد او و حمد او بکنید.
هرگز از امتلای طعام آزار نکشیدم زیرا هیچ لقمه‌ای را به نزدیک دهان نبرده‌ام مگر آنکه نام خدا بر آن گفته‌ام.
بخورید آنچه از خوان بر زمین افتد که خوردن آن شفای هر دردی است به امر الهی برای کسی که به آن طلب شفا نماید.
چون با کسی برادری کنی آنچه از او بینی بر محمل نیک حمل کن تا آنکه به حدّی برسد که دیگر محمل نیک نیابی.
مشورت با جماعتی بکن که از خدا ترسند.
برادران مؤمن را به قدر پرهیزکاری ایشان دوست بدار.
از زنان بد بپرهیز و از نیکان ایشان در حذر باش.
جامه‌های نفیس بپوش و زینت کن که خدا نیکوست و نیکو را دوست دارد، اما باید که از حلال باشد.
شستن جامه اندوه و غم را برطرف می‌کند و موجب قبولی نماز می‌گردد.
آن قدر پینه بر جامه‌ی خود زدم که شرم کردم از آن کس که بر آن پینه می‌زد.
نماز کسی که انگشتر عقیق در دست داشته باشد بر نماز جماعتی که غیر عقیق در دست داشته باشند به چهل درجه زیادتی دارد.
هر که کاسه‌ طعام را بلیسد ملائکه بر او صلوات فرستند و دعا کنند و به فراخی روزی و حسنات مضاعف برای او بنویسند.
کسی که خواهد طعام او را ضرر نرساند، تا گرسنه نشود و معده پاک نشود چیزی نخورد.
هر که خواهد خیر خانه‌اش بسیار شود دست را پیش از طعام خوردن بشوید.
دست شستن پیش از طعام و بعد از طعام فقر را زایل می‌کند و روزی را زیاد می‌کند و چرک را از جامه دور می‌کند و چشم را جلا می‌دهد و دردها را از بدن دور می‌کند.
نافع و مبارک‌ترین شیرها برای فرزند شیر مادر است.
خواب کردن پیش از نماز طلوع آفتاب و پیش از نماز خفتن پریشانی و فقر می‌آورد.
هر که از شبیخون عذاب خدا ترسد باید که کم خواب بکند.
مصاحبت مکن در سفر با کسی که فضیلت تو را بر خود نداند آن قدر که تو از فضیلت او بر خود می‌دانی.
مروّت و مردی در حضر خواندن قرآن است و همنشینی با علما کردن و تفکر در فقه و علوم کردن و محافظت بر نمازهای جماعت کردن.
مروّت سفر، توشه‌ی خود را صرف کردن و مخالفت رفیقان نکردن و خدا را در هر بلندی و پستی و فرود آمدن و ایستادن و نشستن بسیار یاد کردن است.
طلب روزی نیکو نکرده است کسی که از برای تجارت به دریا سوار شود.
به درستی که جهاد کردن برای خدا دری است از درهای بهشت که حق تعالی برای مخصوصان دوستانش گشوده است و نعمتی است که برای ایشان ذخیره گردانیده است.
کسی را که فرمان نبرند چه رأی به کار برد.
والله که دین و دنیا به اصلاح نمی‌آید مگر به جهاد.
سه چیز است که حافظه را زیاد می‌کند: مسواک کردن، و روزه داشتن، و قرآن خواندن.
هر که جهاد را با قدرت بر آن ترک کند حق تعالی بر او جامه‌ی مذلّت و خواری بپوشاند و بلا او را فرو گیرد و خشنودی از او دوری کند و در دیده‌ها حقیر و بی‌مقدار شود و راه اندیشه بر دلش بسته شود و مغلوب حق گردد و با او با انصاف و عدالت سلوک نکنند.
بدا به حال شما و اندوه مهیا از برای شما که نشانه‌ی تیر دشمنان گردیده‌اید. بر شما غارت می‌آورند و شما بر ایشان غارت نمی‌برید و به جنگ شما می‌آیند و شما به جنگ ایشان نمی‌روید.
خیری نیست در سگ‌ها مگر سگ شکاری یا سگ گله.
در همه جا خدا را یاد کنید که او با شماست.
هلاک نمی‌شود کسی که مشورت کند.
خانه‌ای که در آن قرآن خوانده می‌شود و یاد خدا در آن خانه کرده می‌شود برکت آن خانه بسیار می‌شود و ملائکه حاضر می‌باشند و شیاطین دور می‌شوند و اهل آسمان را روشنی می‌دهد چنان که ستاره‌ها اهل زمین را روشنی می‌دهند.
خانه‌ای که در آن قرآن خوانده نشود و یاد خدا در آن نکنند برکت آن خانه کم می‌باشد و ملائکه دوری می‌کنند و شیاطین در آن خانه حاضر می‌باشند.
فریاد کردن خروس نماز است و بال زدنش رکوع و سجود است.
کراهت دارد که آدمی در خانه شب به روز آورد که دری و پرده‌ای نداشته باشد.
راه رفتن پیاده با سواره باعث غرور و فساد سواره و موجب مذلّت و خواری پیاده است.
هر که با نادانی تجارت کند در ربا خوردن فرو می‌رود.
در بازار یاد خدا بسیار بکنید در وقتی که مردم مشغول دنیا باشند که کفاره‌ی گناهان شما باشد و باعث زیادتی حسنات شما شود و شما را از غافلان ننویسند.
زینهار که قسم مخورید که اگر چه متاع را روا می‌کنید اما برکتش را می‌برد.
صالحان را برای صلاح ایشان دوست دار و مدارا کن به ظاهر با فاسقان و در دل دشمن ایشان باش.
هر که نزد توانگری برود و به نزد او شکستگی کند برای توانگری دو ثلث دینش می‌رود.
هر که والی مردم را ممنوع سازد از آنکه کارهای خود را به او عرض کنند حق تعالی در قیامت حاجت او را برنیاورد و اگر چیزی به رسم هدیه بگیرد چنان است که از غنیمت دزدی کرده است که بدترین دزدی‌هاست و اگر رشوه بگیرد چنان است که به خدا شرک آورده باشد.
ظلم کننده و یاری کننده‌ی او بر ظلم و کسی که راضی به آن ظلم باشد هر سه در گناه شریکند.
زینهار که اجتناب کن از جاهایی که محل تهمت‌اند و از مجلسی که گمان بد به او ببرند که همنشین بد مصاحب خود را فریب می‌دهد.
هر که خود را در محل تهمت درآورد ملامت نکند کسی را که گمان بد به او می‌برد.
بدترین مصاحبان تو کسی است که معصیت خدا را در نظر تو زینت می‌دهد.
بر تو باد به حاضر شدن در مجالسی که در آنجا یاد خدا کنند.
زینهار مزاح مکنید که کینه‌ها به هم می‌رسد و دشنام کوچک است.
برای فرزند بر پدر حقی است و برای پدر بر فرزند، حقی. حق پدر بر فرزند این است که: او را در همه چیز اطاعت کند، جز در معصیتِ خداوند سبحان. و حق فرزند بر پدر آن است که: نام زیبا بر او بگذارد و فرهنگِ سازنده‌ی او را نیکو کند و قرآن را به او تعلیم دهد.
چشم زدن واقعیت دارد و افسونگری و جادوگری راست است و فالِ نیک زدن صحیح است و فال بد زدن درست نیست.
نزدیکی و ارتباط با اخلاق مردم، موجب اطمینان از گزند آنان می‌باشد.
هر کس بر اشیاءِ دور از هم و متضاد اشاره کند و آنها را اراده نماید، چاره‌جویی‌ها او را تنها گذارد و رسوا کند.
چه نیکوست فروتنی توانگران به فقرا برای طلب پاداش الهی! و نیکوتر از آن، متانت و بی‌اعتنایی فقرا بر توانگران است به خاطر تکیه بر خدا.
خداوند عقل و خرد را نزد کسی به ودیعت ننهاد، جز اینکه با همان حقیقتِ شریف، روزی او را نجات داد.
هر کس با حق گلاویز شود، حق او را می‌افکند.
تقوا، فرمانروای اخلاق است.
تندی و تیزيِ زبانت را برای کسی که تو را تعلیم سخن داده، قرار مده و بلاغت و زیبایی کلامت را به رُخ کسی که گفتار تو را بر مبنای قاعده و زیبایی راه انداخته است، مکش.
در تأدبّ نفست این بس که از آنچه از دیگری نمی‌خواهی، خود نیز اجتناب کنی.
هر کس صبر کرد، مانند صبر آزادمردان، [اوست که از اخلاق عالی برخوردار شده] و اگر نتوانست صبر کند، باید مانند جهّال فراموش کند.
مردم دنیا مانند کاروانیانی هستند که از همان هنگام فرود در این دنیا، راننده‌ی آنان بر آنان فریاد می‌زند: کوچ کنید.
از عقلی که داری، همین تو را بس که راه‌های گمراهی را از رستگاری‌ات روشن بسازد.
کار خیر را انجام بدهید و چیزی را کوچک مشمارید، زیرا کار نیکو کوچکش بزرگ است و اندکش فراوان، و هیچ کس از شما نگوید: کسی [دیگر] برای انجام کار نیکو از من شایسته‌تر است.
برای هر یک از خیر و شرّ، اهلی است؛ اگر شما یکی از آنها را رها کردید، کسانی هستند که جای شما را بگیرند.
هر کس دورن خود را اصلاح کند، خداوند هم آشکار او را اصلاح فرماید و هر کس برای دین خود عمل کند، خداوند برای امر دنیای او کفایت کند و هر کس رابطه‌ی بین خود و خدا را نیکو نماید، خداوند رابطه‌ی بین او و مردم را نیکو فرماید.
بردباری، پرده‌ای پوشاننده است و عقل شمشیری است برّان؛ پس عیوبِ اخلاقی خود را با بردباریت بپوشان و هوایت را با عقلت بكُش.
هر کس احتیاجی را به مؤمن عرضه کند، مانند این است که آن را به خدا عرضه کرده و هر کس آن را با کافری مطرح کند، گویی از خدا شکایت کرده است.
بزرگ‌ترین حسرت‌ها در روز قیامت، حسرت مردی است که مالی را از راهی خلافِ اطاعتِ خداوندی بیندوزد؛ پس از وی مردی آن مال را از او ارث ببرد که آن را در اطاعت خداوند سبحان مصرف کند و از همین راه داخل بهشت شود و آن شخص اول را که مال اندوخته بود، به خاطر همان مال داخل آتش شود.
زیان‌کارترین مردم از حیث کالا و محروم‌ترین آنان از نظر تلاش، مردی است که بدن خود را در طلب مال ناتوان ساخت و فرسود، ولی مقدّرات، اراده‌ی او را یاری نکرد؛ پس با حسرت همان مال از دنیا خارج شد و با نتیجه‌ی فاسدِ آن، وارد آخرت شد.
رزق (روزی) بر دو نوع است: روزی‌ای که تو را می‌جوید و روزی‌ای که تو آن را می‌جویی. پس هر کس دنیا را بجوید، مرگ او را طلب کند تا این که او را از دنیا بیرونش کند و کسی که آخرت را طلب کند، دنیا او را می‌جوید تا روزيِ او را کاملا~به او برساند.
همواره پایان یافتن لذایذ و دوام و بقای نتایج سوء آنها را به یاد داشته باشید.
[هنگامی که ظاهر یک شخص تو را به شگفتی وادارد]، تجربه کن، [باشد] که او را دشمن خواهی داشت.
خداوند هرگز درِ شکرگزاری را بر بنده‌ای باز نمی‌کند که درِ افزایش را به روی او ببندد.
شایسته‌ترین مردم به کرامت، کسی است که مردمانِ با کرامت به وسیله‌ی او شناخته می‌شوند.
مردم، دشمن آن چیزی هستند که آن را نمی‌دانند.
چه بسا تصمیم‌های روزانه که خواب آنها را شکست.
بهترین شهر یا کشور برای تو، جایی است که زندگی تو را تنظیم و آماده کند.
اندکی که دوام داشته باشد، بهتر است از بسیاری که مایه‌ی ملالت و تنگدلی باشد.
اگر در مردی یک خصلت زیبا و با عظمت دیدید، نظایر آن خصلت را در او انتظار داشته باشید.
خداوند درِ دعا را بر بنده‌ای باز نمی‌کند که درِ پذیرش دعا را به روی او ببندد و چنان است که درِ توبه را برای بنده‌ای باز کند و درِ بخشایش را بر او ببندد.
هر کس بدون آشنایی با فقه به تجارت پرداخت، خود را در معرض ربا قرار داد.
هر کس مصیبت‌های کوچک را بزرگ شمرد، شهوات و تمایلات برای او پست می‌شود.
هیچ مردی شوخی نکرد، جز این که چیزی از عقلش را بیرون انداخت.
اعراض کردنِ تو از آنچه رغبتی به تو دارد، کاهشی در نصیبِ توست و رغبت و میل تو درباره‌ی کسی که از تو رویگردان است، ذلّت و پستی نفس است.
دو گرسنه (جوینده‌ی حریص) هرگز سیر نمی‌شوند: جوینده‌ی علم و جوینده‌ی دنیا.
از مختصّات ایمان است که صدق (راستی) را بر کذب مقدّم بداری، آنجا که صدق ضرری به تو برساند و دروغ به نفع تو باشد و در گفتارت برتری از عمل تو دیده نشود و هنگامی که درباره‌ی دیگری سخن می‌گویی، از خدا بترسی.
بردباری و آرامش دو همتایند که بزرگی همّت، آن دو را به وجود می‌آورد.
غیبت کردن، کوشش ناتوان است.
دنیا برای حقیقتی دیگر آفریده شده است، نه برای خویشتن.
چشم چون سربند است برای نشستگاه و وقتی خواب در چشم آید، بندِ بسته باز شود.
توحید آن است که خدا را در توهّم نیاوری و عدالت آن است که او را متهم نسازی.
خیری در سکوت از حُکم نیست، چنان که خیری در سخن گفتن از روی نادانی وجود ندارد.
پاداش مجاهدی که در راه خدا شهید شده، با عظمت‌تر از کسی نیست که قدرت پیدا کند و عفو نماید؛ نزدیک است که عفیف (پاکدامن)، فرشته‌ای از فرشتگان خداوندی باشد.
قناعت، مالی است تمام نشدنی.
بدترین گناهان، آن گناه است که مرتکب شونده‌اش، آن را سبک شمارد.
خداوند، مردم نادان را برای تعلّم مسئول قرار نداد، جز این که نخست اهل علم را برای تعلیم آنان قرار داد.
بدترین برادران، کسی است که برادران به خاطر او دچار تکلّف شوند.
هنگامی که مؤمن، برادرش را به غضب آورد، در حقیقت از او مفازقت کرده است.
مردی که کارهای او را زنی تدبیر کند، ملعون است.
کسی که از روی تقیه قسم بخورد برای آنکه دفع ضرری از خود بکند برای او گناه و کفاره نیست.
چون با برادران مؤمن ملاقات نمایید با ایشان مصافحه کنید و پنداشت و خوشحالی نزد ایشان ظاهر کنید تا آنکه چون جدا شوید هیچ گناه بر شما نمانده باشد و با دشمن خود نیز مصافحه کنید هر چند او نخواهد که خدا چنین امر فرموده است و باعث دفع دشمنی او می‌شود.
نگهداری آن‌چه در دست داری، بهتر از طلب کردن چیزی است که در دست دیگری می‌باشد.
کسی که فراوان سخن بگوید، به سرسام‌گویی افتد و کسی که بیندیشد، بینا شود.
بپرهیز از تکیه کردن به آرزوها، زیرا آرزو متاع و کالای مردم احمق است.
عقل، حفظِ تجربه‌هاست و بهترین تجربه‌ها چیزی است که پندی به تو دهد.
هیچ انگیزه‌ای برای خوش‌گمانی زمامدار درباره‌ی رعيّتش شدیدتر از احسان وی به رعيّت، و سبک کردن مشقت‌ها از دوش آنان، و تحمیل نکردن تکلیفی که متوجه آنان نیست، نمی‌باشد.
لشکریان با اذن خداوندی نگهبانان رعيّت، و موجب افتخار و زینت زمامداران و عزت دین و طرق ایجاد امنیت در جامعه می‌باشند، و برای رعيّت، استقرار و اسقامتی نیست، جز با لشکریان.
هرگز حیثت و موقعیت چشمگیر یک انسان باعث نشود تو کوشش و تکاپوی اندكِ او را بزرگ بشماری [و برعکس] موقعیتِ حقیر یک انسان موجب نشود کوشش و تکاپوی بزرگِ او را کوچک به حساب بیاوری.
ویرانی زمین ناشی از فلاکت مردم آن است. و سببِ فلاکتِ مردم، روی آوردن کارگزاران به مال‌اندوزی، و بدگمانی (ناامیدی) از دوام حکومت‌شان، و عبرت نگرفتن از حوادث روزگار و جریانات اجتماعی و سیاسی اقوام و ملل گذشته است.
کسی که به ارزش خویشتن نادان باشد، به ارزش دیگران نادان‌تر خواهد بود.
هر کس بردباری کند، در زندگی خود تفریط نکند و در میان مردم، پسندیده زندگی کند.
هر کس نزاع و تخاصمش بر مبنای نادانی باشد، کوريِ او درباره‌ی حق فراوان خواهد بود.
هر کس از جاده‌ی حقیقت بلغزد، نیکی نزد او بد، و بد نزد او نیکی تلقی می‌شود و به مستی گمراهی مبتلا گردد.
هنگامی که سخن حکما صحیح باشد، دوای دردِ جهل می‌شود و اگر خطا باشد، دردی بر دردها می‌افزاید.
سخن مانند شکار در حال فرار است، یکی آن را می‌زند و دیگری در زدنِ آن خطا می‌کند.
ای فرزند آدم! غصّه‌ی روزی را که نیامده، بر غصّه‌ی روزی که آمده است، اضافه مکن، زیرا اگر از عمرت چیزی باقی مانده باشد، خداوند روزيِ تو را در همان روز عطا خواهد فرمود.
مواظب باش دوستی تو درباره‌ی دوستت حدّی (اندازه) داشته باشد، زیرا باشد که روزی با تو خصومت بورزد. هم‌چنین، توجه کن دشمنی تو درباره‌ی دشمنت اندازه‌ای داشته باشد، زیرا ممکن است روزی فرا رسد که دوستت شود.
علم خود را به جهل و یقین‌تان را به شكّ مبدل مسازید. هنگامی که دانستید، عمل کنید و زمانی که یقین کردید، به عمل اقدام نمایید.
طمع، وارد کننده است [به حوادث مبهم] و صادر کننده نیست (روشن‌کننده‌ی تکلیف و پایان کار نیست) و ضمانت‌کننده‌ای است که وفا نمی‌کند و بسا نوشنده‌ی آب، پیش از آنکه سیراب شود، گلویش می‌گیرد و هر اندازه ارزش چیزی که مورد رقابت است، بیش‌تر باشد، مصیبتِ گم شدنِ آن نیز بزرگ‌تر می‌شود.
آن اندکی که دوام خواهد داشت، بیش‌تر مورد امید است از آن فراوانی که تنگدلی می‌آورد.
در آن هنگام که مستحبّات به واجبات ضرر وارد کند، آن مستحبّات را رها کنید.
میان شما و نصیحت، پرده‌ای از غرور است.
علم، راه پوزش را بر کسانی که می‌خواهند بر جهل خود اصرار بورزند و علت برای آن می‌آورند، بسته است.
هر گاه خداوند بنده‌ای را پست و ذلیل گرداند، علم را برای او ممنوع سازد.
اگر خداوند در مقابل معصیت کردنش تهدید نمی‌فرمود، باز واجب بود به خاطر شکر نعمت‌هایش معصیت نشود.
با نابخرد (احمق) هم‌صحبت مباش، زیرا او می‌خواهد کار خود را برای تو بیاراید و دوست دارد تو هم مثل او باشی.
دوستان تو بر سه نوعند و دشمنان تو نیز بر سه نوع هستند: پس دوستان تو عبارتند از: دوستِ تو، دوستِ دوستِ تو، دشمن دشمن تو، و دشمنان تو عبارتند از: دشمن تو، دشمن دوستِ تو و دوستِ دشمن تو.
چه فراوان است وسایل عبرت گرفتن و چه اندک است بهره‌برداری از این وسایل برای عبرت‌گیری.
هر کس در دشمنی شدت به خرج دهد، مرتکب گناه شده و کسی که کوتاهی کند، ستم ورزیده است و هر کس در خصومت مبالغه کند، نمی‌تواند برای خدا تقوا داشته باشد.
هیچ گناهی [قابل برگشت] برای من اهمیتی ندارد، اگر مهلتی پس از ارتکاب آن داشته باشم که دو رکعت نماز بخوانم و عافیت را از او مسئلت بدارم.
آن کس که به شدیدترین بلا مبتلاست، نیازش به دعا، بیش از آن بی‌بلایی نیست که از بلا در امان نیست.
مردم فرزندان دنیا هستند و مرد به محبت مادرش توبیخ نمی‌شود.
محدودیت مدتِ زندگی، برای نگهبانی انسان از انحراف کافی است.
محبت پدران موجب خویشاوندی میان فرزندان است، و خویشاوندی به محبت بیش‌تر نیازمند است تا محبت به خویشاوندی.
از حدس و گمان‌های مردمانِ با ایمان بترسید، زیرا خداوند متعال حق را در زبان آنان قرار داده است.
ایمان هیچ بنده‌ای مطابق واقع نمی‌شود، جز اینکه به آنچه در اختیار خداست، مطمئن‌تر از آن باشد که در اختیار خودِ اوست.
مسکین و بینوا، فرستاده‌ی خداست. پس هر کس او را محروم برگرداند، در حقیقت خدا را ممنوع نموده و هر کس به آن بینوا عطا کند، پس به خدا عطا کرده است.
برای دل‌ها اقبالی (روی‌آوردنی) است و ادباری (روی‌گرداندنی). پس هنگامی که روی آورد، مستحبات را [هم] بر او عرضه کنید و اگر روی گرداند، تنها به واجبات قناعت کنید.
سنگ را به همان‌جا که از آن آمده، برگردانید، زیرا شرّ را چیزی جز شرّ دفع نمی‌کند.
فقر عامل کاهش دین است و عقل را به دهشت می‌اندازد و برای عداوت انگیزه می‌شود.
جاهلی که یادگیرنده است، مانند عالِم است و عالِمی که که در علم کجروی می‌کند، شبیه به جاهلی است موذی و لجوج.
از معصیت ورزیدن به خدا در خلوت‌ها تقوا بورزید و اجتناب کنید، زیرا شاهد، خودِ حاکم است.
پیروز نشد هر کس که گناه بر او پیروز شد و آن کس که شرّ بر او غلبه کند، مغلوب است.
خداوند سبحان در اموالِ توانگران، معاش فقرا را قرار داده است. در نتیجه، هیچ فقیری گرسنه نماند، جز اینکه توانگری به همان اندازه از مالِ فقیر بهره‌مند شد و خداوند متعال آنان را در مورد این ظلم بازخواست خواهد کرد.
بی‌نیازی از عذر خواستن، بهتر از عذرخواهی راستین است.
کم‌ترین حقی که خداوند بر گردن شما دارد، این است که از نعمت او برای گناهان کمک نگیرید.
خداوند سبحان اطاعت را غنیمتِ هشیارانِ خردمند قرار داده، در آن هنگام که مردم ناتوان قصور نمایند.
حکومت و قدرتِ سلطان، نگهبان خداست در روی زمین.
سُرور و شادمانی مؤمن در چهره‌ی اوست و اندوهش در قلبش.
اگر بنده‌ی خدا اجل و سرنوشتِ نهایی‌اش را ببیند، آرزو و فریبندگی‌ آن را دشمن می‌دارد.
هر کسی دو شریک در مال دارد: وارث و حوادث.
کسی که چیزی از وی خواسته شده، تا وقتی وعده نداده، آزاد است.
کسی که دیگران را به کاری خواند که خود به آن عمل نکند، مانند تیراندازی است که می‌خواهد از کمانِ بی‌زه، تیر بیندازد.
علم بر دو نوع است: یک نوع از آن دو، طبیعی [و استعدادی] است، نوع دوم اکتسابی است و نوع اکتسابی بدون طبیعی نفعی ندارد.
درستی آن رأی که با دولت پیش آید، با رفتن آن می‌رود.
پاکدامنی، زینت فقر است و شُکر زینتِ توانگری.
روز عدالت بر ظالم، سخت‌تر است از روز ظلم بر مظلوم.
بزرگ‌ترین توانگری، ناامیدی است از آنچه در دست مردم است.
سپاسگزاری بیش از شایستگی، چاپلوسی است و کوتاهی ورزیدن از اندازه‌ی شایستگی، یا از ناتوانی است یا از حسادت.
بدترین گناهان، گناهی است که مرتکب شونده‌ی آن، کوچکش بشمارد.
آگاه باشید! احتیاج و بینوایی بلاست و شدیدتر از بینوایی، بیماری بدن است.
هر کس عملش او را به عقب بیندازد، نَسَب (نژادش) او را جلو نیندازد.
هر کس شرافت و حیثیتِ نفس خویشتن را از دست داده باشد، شرافت پدرانش سودی به حال او ندارد.
کسی که در عیب خود بنگرد، از عیب جویی دیگران رویگردان می‌شود و هر کس به روزيِ خداوندی خشنود شود، از آنچه که از او فوت شده، اندوهگین نمی‌گردد.
هر کس شمشیر ظلم بکشد، با همان شمشیر کشته می‌شود.
قناعت، مالی است فناناپذیر.
هر کس بداند سخنش از گروه اعمالش است، سخن را جز در آنچه برای او اهمیت دارد، کم کند.
ظالم سه علامت دارد: به کسی که بالاتر از اوست، با نافرمانی او ظلم می‌کند و به آن که پایین‌تر از اوست، با غلبه و زورگویی؛ و ستمکاران را یاری کند.
بزرگ‌ترین عیب آن است که آنچه را در خود توست، در دیگران عیب محسوب کنی.
هر کس در تنگنای زندگی قرار بگیرد و آن را آزمایش نداند، پاداشی را که امیدِ آن می‌رفت، ضایع نموده است.
کسی که به دنیا تکیه کند، او را نترساند، جز مشاهده‌ی به هم ساییده شدنِ دندان‌های مصیبت‌ها.
ای مردم! تأدیب و تربیتِ نفوس خویش را خود به عهده بگیرید و نفس‌های خود را از عاداتِ پلید منصرف کنید.
از حماقت و خشونت است شتاب کردن پیش از امکان یک چیز و صبر و تحمّل بعد از فرصت.
فکر، یک آیینه‌ی صاف است.
تجربه و عبرت گیری، تبلیغ کننده‌ای است خیرخواه.
برای ادب کردنِ شایسته‌ی نفس خویشتن کافی است که پرهیز نمایی از ارتکاب آنچه که برای دیگری کراهت داری.
علم به عمل دعوت می‌کند. اگر عمل آن را اجابت کرد، با آن خواهد بود، وگرنه کوچ می‌کند و از صحنه‌ی وجود آدمی خارج می‌شود.
ای مردم! کالای دنیا خس و خاشاکی است وبا آلود، پس از چراگاه آن اجتناب کنید. عدم آرامش در این دنیا سعادت آمیزتر از اطمینان و سکونت در آن است و رمقی از معاش، پاکیزه‌تر از ثروت آن است.
انسان با ایمان به این دنیا به چشم عبرت و تجربه می‌نگرد و از توشه به اندازه‌ی سیر شدن شکم یک مضطرّ بهره‌مند می‌شود.
خداوند سبحان پاداش را در مقابل عبادت و عذاب را در مقابل معصیت قرار داده است برای جلوگیری از عذاب بندگانش و تحریک آنان به بهشتش.
شرفی بالاتر از اسلام وجود ندارد و نه عزّتی بالاتر از تقوا، و نه تعقلی بهتر از پرهیزکاری.
هیچ یار و یاوری موفق‌تر از توبه وجود ندارد و هیچ گنجی بی‌نیاز کننده‌تر از قناعت، و هیچ مالی بالاتر از خشنودی، از بین برنده‌ی فقر نیست.
هر کس کفایت ورزید به حدّ کفایت از معیشت، به آسودگی دست یافت و در گشایش راحتی مستقر شد.
تمایلات، کلیدِ مشقت‌هاست و مَرکبِ زحمت و آزار، طمع و کبر و حسد انگیزه‌هایی برای تجاوز به سوی گناهان و شرّ در بر گیرنده‌ی همه‌ی بدی‌های عیوب است.
از مردم با ایمان کسی است که عمل زشت را با دست و قلبش منکر می‌شود و ناپسند می‌شمارد، این است تکمیل کننده‌ی خصلت‌های خیر.
بخل، همه‌ی عیوب را در بر دارد. این صفتِ خبیث، افساری است که آدمی به وسیله‌ی آن به هر بدی کشیده می‌شود.
هر کس چیزی را طلب کند، یا آن را و یا [حداقل] اندازه‌ای از آن را پیدا می‌کند.
هیچ خیری که پشتش آتش است، خیر نیست و هیچ شرّی شر نیست که پشتش بهشت است و هر نعمتی جز بهشت، محقّر است و هر بلایی جز آتش، عافیت است.
هر کس نعمت‌های خداوندی به او فراوان باشد، احتیاجات مردم هم به او بسیار باشد و هر کس در آن نعمت‌ها- در آنچه که خداوند واجب فرموده- قیام کند، آن نعمت‌‌ها را در معرض دوام و بقا قرار داده و هر کس در آن نعمت‌ها به ادای حقوق لازم در آن‌ها قیام نکند، آن نعمت‌ها را در معرض زوال و فنا قرار داده است.
هر کس ببیند در جامعه ستمی صورت می‌گیرد و به عمل زشتی خوانده می‌شود، و او با قلبش آن را انکار کند، پس دینش سالم و خودش از گناه برکنار است.
سخن در گرو (در بند) توست، تا زمانی که آن را نگفته باشی. وقتی آن سخن را ابراز کردی، تو در گرو آن خواهی بود. پس زبانت را محفوظ دار، همان گونه که طلا و نقره‌ات را، زیرا چه بسا سخنی که نعمتی را سلب نموده و نقمتی را جلب کند.
بترس از این که خدا تو را در ارتکاب معصیتش ببیند و در اطاعتش نیابد که در نتیجه از زیانکاران باشی. پس وقتی نیرومند شدی، بر اطاعت خداوندی قوی باش و اگر ناتوان گشتی، از معصیت خداوندی ناتوان باش.
تکیه بر دنیا- با آنچه از این دنیا می‌بینی- نادانی است و تقصیر در عمل نیکو با اطمینان به پاداش آن، زیانکاری است و اطمینان به هر کسی پیش از آزمایش او، ناتوانی است.
سخن بگویید تا شناخته شوید، زیرا مرد زیر زبان خود مخفی است.
آنچه از دنیا به سوی تو آید، آن را بگیر و از آنچه از تو رویگردان شود، چشم بپوش. پس اگر نتوانستی، در طلب دنیا، از نیکی و شایستگی تجاوز مکن.
بسا سخنی که نافذتر و تیزتر از حمله است.
هر آنچه بتوان به آن قناعت کرد، برای زندگی کافی است.
روزگار تو ای آدمی! بر دو نوع است: روزی به نفع تو و روزی به ضرر توست. در آن دوران که روزگار به سود تو می‌گردد، به خودکامگی مپرداز و در آن دوران که به ضرر توست، صبر و شکیبایی پیشه کن!
افتخار و به خود بالیدن را کنار بگذار و کبر و خودپسندی‌ات را ساقط کن و به یاد قبرت باش.
اگر انسان‌ها در عظمت خداوند و بزرگی نعمتِ او می‌اندیشیدند، قطعاً به راه راست – [که از آن منحرف شده‌اند] – برمی‌گشتند. ولی دل‌ها بیمار است و دیده‌ها مختل.
ای مردم! شما را توصیه می‌کنم به تقوای الهی و کثرتِ ستایش خداوند برای عطایایی که به شما نازل نموده و نعمت‌هایی که بر شما عنایت فرموده و آزمایشی که نزد شماست.
به یاد مرگ باشید و غفلت از آن را کم کنید. شما چگونه غفلت می‌ورزید از چیزی که هرگز از شما غافل نیست و به کسی (ملک‌الموت) طمع بسته‌اید که مهلتی به شما نخواهد داد؟
سبقت بجویید، ای مردم- خدا شما را رحمت کناد- به آن جایگاه‌های خود که به آباد کردن آن‌ها مامور شده و ترغیب به ورود و به سوی آن‌ها دعوت شده‌اید.
قطعی است که امر ما (اهل بیت) سخت است و بس دشوار. آن را تحمل نمی‌کند، جز مؤمنی که خداوند قلب او را برای ایمان آزمایش نموده است و حدیث ما را جز دل‌های امین و عقول و خِردهای متین نگاه نمی‌دارد.
برای خداوند سبحان و متعال، هیچ چیزی از آن‌چه که بندگان در شب و روزهای‌شان در آن اختلاف دارند، پنهان نیست.
اعضای شما شهود خداوندی هستند و اندام‌هایتان لشکریانش و وجدان‌هایتان چشمانش و خلوت‌های شما برای او آشکار است.
مردم باتقوا در میان آن مردم اهل فضیلت‌ها هستند: منطق آنان درست و صحیح، پوشاک‌شان بر مبنای میانه‌روی، حرکت‌شان بر اساس فروتنی است. چشمان خود را از آن‌چه که به آنان تحریم فرموده، پوشیدند و گوش‌های خود را به آن علمی که برای آنان سودمند است، فرا دادند.
نفوس انسان‌های متّقی هنگام بلا، همان گونه است که در حالات آسایش.
روشنایی چشم انسانِ باتقوا در حقیقتی است که زوال و فنا راهی به آن ندارد و پارسایی و امتناعش درباره‌ی چیزی است که زوال و نابودی بر سرش تاختن خواهد آورد. بردباری را با علم، و قول را با عمل درمی‌آمیزد.
هیچ حجابی شما را از خدا نبریده و هیچ دری برای ورود به پیشگاه‌اش برای شما بسته نشده است و قطعاً او در هر مکان و در هر زمان و وقتی موجود است.
ای بندگان خدا! شما را به تقوای الهی توصیه می‌کنم. زیرا تقواست که مهار حقیقی از آلودگی‌ها و انحرافات است و استحکام‌بخش [حیات معقولِ] انسان‌ها.
در جهاد با دشمن‌تان صدق نيّت داشته باشید.
اطاعت خداوندی نگهدارنده است از مهلکه‌های محیط بر شما و از موقعیت‌هایی که در انتظار است و از گرمی آتش‌های شعله‌ور.
نفس خود را برای عبادت خداوندی رام و مطیع بسازید و حرکت کنید به سوی خداوندی با اطاعتی که شایسته‌ی اوست.
قرآن معدن ایمان است و متن آن، و سرچشمه‌های علم است و دریاهای آن، و باغ‌های دادگری است و غدیرهای (گودی‌های آب) آن.
تقوا شما را به زندگی با رفاه و آسایش برمی‌گرداند که [امروز] برای شما ناپدید می‌نماید و شما را به وطن‌های وسیع – که فراتر از مادّه و مادّیات است و جایگاه‌های امن و مقامات عزّت – رهنمون می‌شود، در روزی که چشم‌ها باز و خیره می‌ماند.
هر کس تقوا را پیشه ساخت، سختی‌ها از وی دور و ناپدید شد پس از آن‌که نزدیک بود، و امور برای او شیرین شد پس از تلخی‌هایش. امواج از وی باز شد پس از حمله‌ی انبوهش، و دشواری‌ها برای او آسان گشت پس از مشقت‌هایی که در آن بود.
قرآن عزّت و شرفی است برای کسی که آن را [برای حیات معقول خود] یاور اتخاذ کرده و امان است برای کسی که وارد آن شود و هدایتی است برای شخصی که از آن پیروی نماید و عذر است برای آن انسان که خود را به آن نسبت بدهد و دلیلی است روشن برای کسی که در سخن گفتن به آن استناد کند و شاهدی است [راستین] برای انسانی که به وسیله‌ی آن احتجاج کند.
به امر نماز ملتزم شوید و در حفظ آن بکوشید و این [فریضه‌ی بااهمیت] را فراوان به جای بیاورید و با این عبادت بزرگ به خدا نزدیک شوید، زیرا نماز برای مردمِ باایمان، واجبِ متعيّن است.
مردانی از مؤمنان، حقّ نماز را شناختند که نه زر و زیور مالِ دنیا آنان را به خود مشغول می‌دارد و نه آن‌چه که از مال و فرزند باعث چشم‌روشنی می‌شود.
دوست بدار بر دیگری آن‌چه را که برای خود دوست داری و آن‌چه برای تو ناملایم و ناگوار است، بر دیگران نیز کراهت‌بار تلقی کن.
هر کس زکات را بدون خشنودی نفْس ادا کند و امید به آن داشته باشد که به عوضی بهتر از آن برسد، چنین شخصی به سنت اسلام نادان است و پاداش حقیقی را از دست داده، دارای عملی گمراه است و پشیمانی دراز.
دل‌های خود را از دنیا بیرون کنید، پیش از آن‌که بدن‌هایتان از دنیا خارج شود. شما در این دنیا در عرصه‌ی آزمایش قرار گرفته‌اید و برای غیر این دنیا آفریده شده‌اید.
مرگ در رابطه با شما چنان است که گویی چنگال‌های خود را در شما فرو برده و حوادث شدید و دشواری‌های ترسناک، شما را احاطه کرده است. پس علایق خود را از دنیا قطع و بر توشه‌ی تقوا تکیه کنید.
در یاری خداوند برای کسی که از او بی‌نیازی بخواهد، کفایتی است، و برای کسی که شفا می‌جوید، شفایی است.
هر انسانی باید کرامت و خیر را با پذیرش آن استقبال کند و از هر حادثه‌ی کوبنده، پیش از آن‌که وارد شود، برحذر باشد. و هر کسی باید بنگرد در کوتاهی روزها و اقامت اندک در منزلگاهی که [با سرعت] آن را به منزلگاه دیگر تبدیل خواهد کرد.
حق، گسترده‌ترین اشیاء است در توصیف، و محدودترین و تنگ‌ترین اشیاء است به هنگام اجرای منصفانه.
حق، چیزی است که به نفع کسی به جریان نمی‌افتد، جز این‌که روزی دیگر به ضرر او سراغش را خواهد گرفت [و برعکس]، و به ضرر کسی جاری نمی‌شود، جز این‌که روزی دیگر به سود او به جریان می‌افتد.
خداوند سبحان برای بندگان خود چنین مقرر فرموده که او را اطاعت کنند و پاداش آنان را از روی احسان، افزایش ثواب قرار داده و گسترش پاداش به آنان به خاطر آن است که خداوند شایسته‌ی افزودن و گستردنِ آن است.
هر حقی در مقابل حقی است، که هر حقی تکلیفی را ایجاب می‌کند و هر تکلیفی، حقی را، و هیچ یک از این امور بدون دیگری تحقق پیدا نمی‌کند.
باعظمت‌ترین حقوق الهی، حق حاکم بر مردم و حق مردم بر حاکم است.
هرگز امور مردم جامعه بدون صلاحيّت حُكّام، اصلاح نشود و امور والیان جامعه بدون نظام صحیح بر مردم اصلاح نگردد.
در آن هنگام که مردم جامعه حق حاکم را به حاکم ادا کردند و زمامدار نیز حق مردم را به آنان ادا کرد، حق در میان آنان عزیز شود و مسیرهای روشن دین هموار، و نشانه‌های عدالت معتدل و برپا، و سنّت‌ها در مجرای خود به جریان می‌افتند.
ای مردم! بر شما باد خیراندیشی و خیرخواهی در اجرای حقوق درباره‌ی یکدیگر و کمک و یاوری بر ادای آن‌ها.
هیچ‌کس نمی‌تواند به حقیقتِ آن اطاعتی نایل شود که شایسته‌ی خداوند سبحان است، هرچند اشتیاق او برای تحصیل خشنوديِ خداوندی شدید و تلاش و کوشش او در عمل طولانی باشد.
آن‌چه که از حقوق خداوندی بر بندگانش واجب است، خیراندیشی و خیرخواهی به اندازه‌ی طاقت و همیاری برای برپا داشتن حق در میان‌شان می‌باشد.
قطعی است، برای کسی که جلالِ خداوند سبحان در جان او و موقعیت آن مقام ربوبی در دلش بزرگ باشد، سزاوار است که هرچه جز خداوند بزرگ است، نزد وی در مقابل عظمتِ ربوبی کوچک باشد و سزاوارترین مردم برای چنین موضعی- به طور حتم- کسی است که نعمت خداوندی برای او بزرگ و احسان او برای آن کس لطیف است.
از زشت‌ترین حالات زمامداران نزد مردمان صالح، این است که مردم درباره‌ی آنان گمان فخرفروشی و غرور ورزی داشته باشند و وضع شخصیتی آنان بر کبر مبتنی شود.
آن کس که وقتی حق به او گفته شود، یا عدالت به او عرضه شود، از شنیدن و پذیرفتن آن‌ها سنگینی احساس کند، عمل به آن دو برای او سنگین‌تر خواهد بود.
سعادتمندان سرای آخرت، با دعا به بارگاه خداوند، عطر جان‌فزای بخشش خداوندی را استشمام کرده و در گرو احتیاج به لطف و احسان خداوندی، اسیران خضوع به عظمتِ ربّانی‌اند.
نفْست را برای خودت مورد محاسبه قرار بده، زیرا برای نفوس دیگر حسابگری است جز تو.
بسا خیرخواهی که درباره‌ی تو و برای تو خیراندیشی و خیرخواهی می‌کند، ولی نزد تو متهم است. و بسا راستگویی که خیر دنیا را به تو راست می‌گوید، ولی از طرف تو تکذیب شده است.
چه خانه‌ی خوبی است این دنیا برای کسی که به خانه (حقیقی) بودنِ آن خسنود نباشد و چه محل خوبی است برای کسی که آن را برای خود محل وطن اتخاذ نکرده است. یقینی است که سعادتمندان دنیا در ابدیت کسانی هستند که امروز از آن گریزانند.
در آن هنگام که زمین، لرزه‌ی بزرگ را بگیرد و قیامت با حوادث بزرگش محقق گردد و هرکس به عملی که کرده، ملحق شود و به هر معبودی آن‌که عبادتش نموده، برسد و اهل هر طاعتی به مطاع خود نایل آید، در آن روز، در سنجش عدالت و قسط خداوندی یک نگاه در هوا و صدای آرام حرکتِ قدم در زمین به نتیجه و جزای خود نرسد، جز بر مبنای حق خود.
این دنیا خانه‌ای است پیچیده در بلا و معروف به فریبکاری؛ حالات متنوّع آن دوامی ندارد و ساکنانش از حوادث آن سالم نباشند.
تقوای الهی کلید رستگاری است، و ذخیره برای قیامت، و آزادی از هر عادتِ ثابت، و نجات از هرگونه هلاکت.
به وسیله‌ی تقواست که هر جوینده به مقصود خود رسد و هر گریزان نجات پیدا کند و با این صفتِ شریف است که برای هر آرمان، توفیق وصول حاصل آید.
راویان علم فراوانند و رعایت کنندگانش اندک.
کسی که از جهاد کراهت دارد، نبودنش بهتر از حضورش در معرکه است و نشستن‌اش بی‌نیاز کننده‌تر از حرکت و برخاستن اوست.
سکوت و آرامش بهترین مانع شکست و اضطراب است.
کسی که در راه حق شهید شده است، منزلگه نهایی او بهشت و کسی که در راه باطل کشته شده، سرنوشتش رو به آتش است.
به درستی که مرگ، ویران کننده‌ی لذت‌های شماست و تیره‌ کننده‌ی شهوات و دور کننده‌ی مقاصد شما. دیدار کننده‌ای است ناخوشایند. متّصلی است به انسان که مغلوب نمی‌شود و کشنده‌ای (کینه‌ورزی) است که نتوان جستجویش کرد.
برحذر باشید از دنیا، زیرا این دنیا به شدّت مکرپرداز و مغرور کننده و فریباست. روزی دهنده است و روزی ممتنع (چیزی می‌دهد و از چیزی دیگر جلوگیری می‌کند)، می‌پوشاند و می‌كَنَد. آسایشش دوامی ندارد و مشقتش پایان نپذیرد و بلایش متوقف نشود.
آگاه باشید! زبان، پاره‌ای از انسان است. هنگامی که زبان امتناع کند (بند آید)، از سخن گفتن ناتوان شود و زمانی که زبان به فعالیت بیفتد، سخن گفتن به آن مهلت ندهد. و قطعی است ماییم فرمانروایان کلام که ریشه‌ها و رگ‌های آن در ما روییده و شاخه‌هایش بر ما خمیده است.
آن که خوش منظر است، عقلش ناقص می‌باشد و کسی که کشیده قامت است، کوتاه همّت است. کسی که دارای عمل پاکیزه است، چهره‌ای زشت دارد و آن که قامتی کوتاه دارد، زیرک و هشیار است. انسانی که طبیعتش احسان‌گر است، تصنّع کردنش ناخوشایند است و کسی که قلبش سرگشته است، تعقّلش آشفته می‌باشد و آدم خوش‌زبان، دارای دلی آهنین است.
آن کس را که به تو معصیت کند، به وسیله‌ی آن کسی که تو را اطاعت کند، بکوب، و با کسی که از تو پیروی کند و در انقیاد تو باشد، از کسی که از فرمان تو سرپیچی کند، بی‌نیاز باش.
جز این نیست که انسان به آن‌چه در زندگی اندوخته، مستحق پاداش یا عقاب می‌شود و به وصول آن‌چه پیش انداخته، گام برمی‌دارد.
اندوهگین باش به آن‌چه از آخرتت از دست داده‌ای و به خاطر آن‌چه از دنیا به دست آوردی، شادی فراوان نداشته باش و به خاطر آن‌چه از دنیا از دست داده‌ای، غصه مخور و ناله مکن و همه‌ی اهتمام خود را به پس از مرگ منحصر کن.
هرگز بنده‌ی دیگری مباش، در حالی که خدا تو را آزاد آفریده است.
هیچ چیزی را به خدا شریک قرار ندهید و سنّت محمد (ص) را تباه نسازید. این دو ستونِ محکم دین (توحید و محافظت بر سنت پیامبر) را برپا دارید و این دو چراغ را روشن نگه دارید، تا در نتیجه توبیخ از شما دور باشد.
هر کس پنهان و آشکارش و کردار و گفتارش، مخالف یکدیگر نباشد، قطعاً امانتِ انسان بودن را ادا کرده و در عبادت اخلاص ورزیده است.
حقوق مردم مستحق را ادا کن و اگر ادا نکنی، قطعاً روز قیامت از کسانی خواهی بود که بیش از همه دشمن دارند.
بدا به حال کسی که فقرا و بینوایان و دریوزه‌کنان و رانده‌شوندگان از جامعه و وامداران و در راه‌ماندگان، دشمن او نزد خدا باشند.
کسی که امانت را ناچیز شمارد و به آن خیانت کند و نفس و دین خود را از خیانت پاک نگرداند، قطعاً ذلّت و رسوایی را در دنیا به خود وارد ساخته و او در آخرت ذلیل‌تر و رسواتر خواهد بود.
به یقین، خیانت بر امت، بزرگ‌ترین خیانت است و فریبکاری‌ِ پیشوایان، زشت‌‌ترین فریبکاری‌هاست.
از مشورت با زنان بپرهیز، زیرا رأی و نظر آنان سست و تصمیم‌شان بی‌اساس است.
هیچ‌کس به خیر نمی‌رسد، جز کسی که عمل به خیر می‌کند و به هیچ‌کس پاداش شرّ داده نمی‌شود، جز به مرتکب شرّ.
در هنگام برخورداری از نعمت‌ها خودکامه مباش و در هنگام سختی‌ها، از سستی و احساس شکست پرهیز کن.
این دنیا در برابر چشمم پست‌تر و موهون‌تر از دانه‌ی تلخ ناچیزی است که به کار دبّاغی برآید.
ای بندگان خدا! از مرگ و نزدیکی آن برحذر باشید و توشه‌ی آن را مهیا سازید، زیرا مرگ حقیقتی با عظمت و حادثه‌ای بزرگ با خود خواهد آورد: یا خیر [و سعادتی] که هرگز شرّی پس از آن وجود نخواهد داشت و یا شرّ [و شقاوتی] که هرگز خیری پس از آن نخواهد بود.
برای اطاعت، نشانه‌های روشنی است و راه‌هایی واضح و جاده‌ی هموار و غایتی مورد جستجو. هشیاران به آن وارد می‌شوند و کودن‌های نگون‌بخت با آن مخالفت می‌نمایند.
خویشتن‌داری در زمانِ حیرتِ گمراهی، بهتر از سوار شدن بر مَرکبِ حوادثِ هولناک است.
بهترین سخن آن است که سودی بدهد. علمی که خیری در آن نیست، سودی ندارد و از علمی که شایسته‌ی تعلّم نیست، نفعی نتوان بُرد.
قلبِ انسانِ جوان، مانند زمین خالی از کشت است که هرچه در آن پاشیده یا کاشته شود، آن را می‌پذیرد.
مَثَل کسی که فریب این دنیا را بخورد، مانند قومی است که در جایگاهی دارای وسایل رفاه و آسایش زندگی می‌کردند، سپس مجبور شدند به جایگاهی بی‌خیر و فاقد رفاه و آسایش کوچ کنند. قطعی است برای چنین مردمی، چیزی ناگوارتر و مصیبت‌بارتر از جدایی از آن منزلِ پر آسایش و حرکت به سوی جایگاهِ فاقدِ رفاه و آسایش نمی‌باشد.
آن‌چه را نمی‌دانی، مگو، اگرچه آن‌چه که می‌دانی، اندک باشد. و درباره‌ی کسی دیگر مگو آن‌چه را که نمی‌خواهی درباره‌ی تو گفته شود.
خودپسندی، ضد درستی و آفتِ عقل‌هاست.
گاهی اجابت دعا برای بزرگ‌تر نمودنِ پاداش دعا کننده و فراوان بودن عطای آرزو کننده به تاخیر می‌افتد.
بسا، باشد که چیزی را از خدا مسئلت نمایی، ولی آن خواسته به تو داده نمی‌شود، ولی در مقابل، بهتر از آن خواسته، یا در این دنیا و یا در آخرت نصیبت می‌شود. یا آن خواسته به خاطر آن‌چه برای تو بهتر است، از تو برمی‌گردد.
بر فرصت‌ها پیشدستی کن، پیش از آن‌که فوتِ آن موجب اندوه شود.
هرگز دشمن دوستت را برای خودت دوست اتخاذ مکن که به خصومت با دوستت منجر شود.
همواره غضب را به تدریج بیاشام، زیرا من جرعه‌ای که شیرین عاقبت‌تر و دارای پایانی لذیذتر از آن ندیده‌ام.
دوست واقعی کسی است که هويّتِ دوستی را در نهان حفظ کند.
هر کس از حق تجاوز کرد، راه برای او تنگ می‌شود و هر کس به اندازه‌ی خود کفایت کند، برایش پایدارتر است.
چه بسا آدمِ بینا در تشخیص مقصد به خطا رود و انسان نابینا به رشد و مقصد کمالِ خود نایل آید.
هر کس به زمانه اطمینان کند، زمانه به او خیانت ورزد و هر کس آن را تعظیم کند، پست و خوارش نماید.
پیش از حرکت در راه، از همراه و پیش از قرار گرفتن در خانه درباره‌ی همسایه تحقیق نما.
هر کس نسبت به تو خوش‌گمان باشد، گمانش را تصدیق کن و هرگز حق برادرت را به خاطر دوستی‌ای که بین تو و اوست، تباه مساز، زیرا برادر تو نیست کسی که حق او را ضایع کنی.
ظلم هر کسی که به تو ستمی بورزد، در نظرت بزرگ جلوه نکند، زیرا چنین شخصی در ضرر بر خویشتن و سود رساندن به تو خواهد کوشید و پاداش کسی که تو را شاد کند، این نیست که با او زشتی نمایی.
زنان را در حجاب نگهدار تا از نگریستن به مردان بازمانند، زیرا سخت گرفتن حجاب برای بقای عفّت آنان بهتر است و بیرون رفتن‌شان از خانه، بدتر نیست از این‌که بیگانه‌ای را که به او اطمینان نداری، نزد آنان به خانه آوری. و اگر بتوانی کاری کنی که هیچ کس جز تو را نشناسد، آن کار را انجام بده.
خداست بهترین داور میان بندگانش.
ظلم و ارتکابِ خلافِ واقع، انسان را در دنیا و آخرتش هلاک می‌کند و نقص و اختلالِ وجوديِ او را نزد عیب‌جوی او پدیدار می‌نماید.
دنیا آدمی را از همه چیز منصرف نموده، به خود مشغول می‌دارد و انسان‌ِ دنیادار چیزی از آن را به دست نمی‌آورد، جز این‌که طمع و اشتیاق به آن را برای خود (دنیا) بگشاید.
دنیادار با آن‌چه از دنیا به دست آورده، از آن‌چه که به آن نرسیده است، بی‌نیاز نمی‌شود و پس از آن، نوبتِ از دست دادن آن چیزهایی که انباشته و شکستن آن‌چه محکم کرده است، می‌رسد.
لازم است بر حاکم که اگر به امتیازی نایل شد و یا نعمتی به او اختصاص یافت، آن امتیاز یا نعمت موجب دگرگونی او درباره‌ی رعيّتش نشود و آن نعمت‌هایی که خداوند متعال قسمت او کرده، وسیله‌ی نزدیکی بیش‌تر به بندگانش و مهربانی به برادرانش شود.
نفْست را از اقدام به آن‌چه برای تو حلال نیست، به شدّت بازدار، زیرا انصاف و عدالت درباره‌ی نفس، جلوگیری جدی از اقدام نفس است در هر چه که بخواهد یا نخواهد.
هیچ چیزی بیش از حرکت بر مبنای ظلم موجبِ دگرگونی نعمت خداوندی و سرعتِ انتقام او نیست، زیرا خداوند شنونده‌ی دعای ستمدیدگان و در کمین ستمکاران است.
آن‌چه از دنیا وجود دارد، پس از اندک زمانی، گویی وجود نداشته است و آن‌چه از آخرت وجود دارد، پس از اندک زمانی (پس از مرگ)، گویی ابدی است. هر قابل شمارشی، پایان‌پذیر و هر چه مورد انتظار است، آینده و هر آینده‌ای، نزدیک و در حال رسیدن است.
عالِم کسی است که اندازه و ارزش خود را بشناسد. برای نادانی مرد همین کافی است که ارزش خود را تشخیص ندهد.
قطعاً از مبغوض‌ترین مردان نزد خدا، آن بنده‌ای است که خدا او را به خودِ او واگذاشته است. این بنده (رها شده به حال خود) از راه حق متجاوز، و بدون رهبری که دلیل راه است، در حرکت است.
ای مردم! خداوند شما را برکنار فرموده از آن‌که به شما ظلم کند، ولی شما را از آن‌که مبتلا و آزمایش کند، دور نساخته است.
سوگند به خدا! من از جمله‌ی رانندگان (طرد کنندگان) جاهلیت از جامعه بوده‌ام، تا آن‌گاه که لشکر جاهلیت همگی پشت گرداندند، و زیر ذلت سلطه مجتمع شدند. من اکنون ناتوان نشده‌ام و نمی‌ترسم و خیانتی نکرده‌ام و سست نشده‌ام. و سوگند به خدا! قطعاً باطل را می‌شکافم، تا حق را از پهلوی آن درآورم.
این دنیا خانه‌ی فنا و زحمت است و جایگاه دگرگونی‌ها و عبرت‌گیری‌ها.
بهترین وسیله‌ای که توسّل‌کنندگان به خداوند- سبحانه و تعالی- انتخاب نموده‌اند، ایمان به او، و به فرستاده‌ی او، و جهاد در راه اوست. زیرا جهاد در راه خدا، مقام اعلای اسلام است، و کلمه‌ی اخلاص، مبنای فطرت اصلی انسان بر آن است.
برپا داشتن نماز است که اصل دین است و پرداخت زکات که همانا فریضه‌ای واجب است. و روزه‌ی ماه رمضان که سپری است از عذاب و حجّ بیت‌اللّه و عمره که همانا آن دو در آن‌که فقری را منتفی نموده و گناه را می‌شویند.
وصله‌ی رحم که بر مال می‌افزاید، و اجل را به تأخیر می‌اندازد؛ و صدقه‌ی پنهانی که کفّاره‌ی گناه است؛ و صدقه‌ی آشکار که مرگ زشت و سخت را دفع می‌نماید؛ و انجام کارهای نیکو که از سقوط‌‌‌های پست جلوگیری می‌کند.
قرآن را بیاموزید، زیرا آن بهترین گفتار است. در آن قرآن تدبّر و تفقّه نمایید، زیرا بهار دل‌هاست و از نور قرآن شفا بطلبید که قرآن شفای سینه‌هاست، و آن را نیکو تلاوت کنید، زیرا سودبخش‌ترین سرگذشت‌هاست.
قطعی است عالِمی که به غیر علمش عمل می‌کند، مانند جاهل متحيّری است که از جهلش رها نشده و بیدار نمی‌شود. حجّت بر علیه او، از حجّت بر علیه جاهل بزرگ‌تر است، و حسرت و تأسف از او، جدایی‌ناپذیرتر و نزد خدا برای ملامت، شایسته‌تر.
من شما را از دنیا برحذر می‌دارم، زیرا این دنیا شیرین و سبز و خرّم و با شهوات پیچیده است.
این دنیا سرای ابدی است برای کسی که آن را متّهم نسازد و برحذر از آن نباشد.
شما را از دنیا برحذر می‌دارم، زیرا این دنیا شایسته‌ی استقرار برای سکوت نیست و خانه‌ای نیست که بتوان امیدِ عاملِ حیاتِ [همیشگی] به آن بست.
هیچ انسانی از این دنیا شادمان نشد، جر این‌که اشکی به دنبالش فرا رسید. به احدی با سود و خیرات و شادی‌های خود روی نشان نداد، جز این‌که با ضررهایی که به او وارد کرد، به او پشت گرداند (و راه خود را پیش می‌گیرد). بارانی اندک از رفاه بر کسی نبارید، جز این‌که رگباری از ابر بلا و ناگواری‌ها بر او فرو ریخت.
دنیایی بسیار فریبنده: هرچه در آن است، فریب و هرچه بر روی آن است، رو به فنا. در هیچ یک از زاد و توشه‌ی این دنیا خیری نیست، جز تقوا.
خیر این دنیا ناچیز است، و شرّ آن همیشه حاضر. جمع شده‌اش رو به فناست و مُلکش ربوده شدنی، و آبادش رو به ویرانی. پس چیست نفع آن خانه‌ای که از بنیادش شکسته می‌شود، و چه منفعتی است در عمری که در این دنیا مانند فنای زاد و توشه‌اش رو به زوال است.
ای مردم! آن‌چه را که خداوند بر شما مقرر فرموده، مطلب و مطلوب خود تلقی نکنید، و از ادای حقّ خداوندی، آن‌چه را که از شما خواسته، مسئلت نمایید. و دعوت مرگ را پیش از آن‌که شما را [برای عبور از پل زندگی] بخوانند، به گوش‌های خود بشنوانید.
دل‌های پارسایان در این دنیا می‌گرید، اگرچه بخندند، و اندوه‌شان سخت می‌شود، اگرچه شادمان باشند. خصومت آنان با نفس‌های امّاره‌شان فراوان است، هر چند به آن‌چه به آنان روزی شده باشد، مورد غبطه باشند.
جز این نیست که شما بر مبنای دین خداوندی، برادران یکدیگرید. میان شما جدایی نینداخته، جز پلیديِ درون‌ها و بدی نيّت‌هایتان. به این خاطر است که به کمک هم نمی‌شتابید و خیرخواه یکدیگر نیستید و به همدیگر نمی‌بخشید و مهر نمی‌ورزید.
ای بندگان خدا! شما را به تقوای الهی توصیه می‌کنم که تنها توشه‌ی معاد است و تنها وسیله‌ی پناهندگی به خدا. توشه‌ای است رساننده به مقصد و پناهی است واصل کننده به هدفِ مطلوب.
تا آن‌جا که بتوانم، از شعله‌ور ساختن آتش جنگ خودداری خواهم کرد. و آن‌گاه که چاره‌ای ندیدم، دوای آخرین، داغ کردن است.
ای بندگان خدا! به درستی که تقوای الهی، اولیاء خدا را از ارتکاب محرّماتش بازداشت، و خوف الهی را به دل‌های آنان ملازم نمود تا آنان را به بیداری در شب و به تشنگی در روزهای گرم وادار کرد.
از جریان (نشانه) دنیا در مسیر فنا شدن این‌که: تیر در کمان کرده است و تیرهایش به خطا نمی‌رود و جراحت‌هایش مرهم نمی‌پذیرد. زنده را با تیر مرگ می‌زند و تندرست را با بیماری و نجات یافته [از سختی را] با هلاکت و مشقت شَدید.
از موارد عبرت‌گیری از این دنیا، این‌که: آدمی نزدیكِ وصل به آرزویش می‌شود، در آن حال، حضور مرگش آرزو را از او قطع می‌کند. پس نه آرزویی یافت می‌شود و نه آن‌چه رها شده، او را رها می‌سازد.
هر چیزی از دنیا، شنیدنش باعظمت‌تر از دیدن آن است و هر چیزی از آخرت، دیدنش باعظمت‌تر از شنیدن آن است. پس کفایت کند شما را از دیدن امور دنیوی شنیدنش، و از غیب، خبری که از آن داده می‌شود.
آن‌چه که برایتان حلال شده، بیش‌تر از آن است که برای شما حرام گشته است. پس رها کنید اندک را برای وصول به بسیار و ترک کنید آن‌چه را که ننگ است برای به دست آوردن آن‌چه وسیع است.
خداوند متعال روزی‌تان را تعهّد نموده و شما به عمل کردن مأمورید. پس نباشد طلب کردنِ چیزی که برای شما تضمین شده، شایسته‌تر از [کوشش] درباره‌ی عملی که برای شما مقرّر گشته است.
ای مردم! هر کس راه روشن را پیش گیرد، به آب برسد و هر کس راهی مخالفِ راهِ راست درنوردد، در بیابان بی‌سر و ته گمراه شود.
ای مردم! جز این نیست که دنیا گذرگاهی است ناپایدار، و آخرت اقامت‌گاهی است برقرار. از گذرگاه خود بگیرید، برای اقامت‌گاه پایدار.
خدا رحمت کند مردی را که حقی را ببیند و به آن کمک نماید، یا ستمی را ببیند و آن را منتفی بسازد و یاور حق باشد تا آن را به صاحبش برساند.
خودپسندی آدمی، یکی از حسدکنندگانِ عقل اوست.
در صف‌‌آرایی و حمله بر دشمن، زره‌پوش را بر بی‌زره مقدّم بدارید، و دندان‌ها را بر هم بفشارید، زیرا در زمانِ وارد کردن نیزه‌ها بر بدن دشمن، این حالت بهتر می‌تواند شمشیرها را از فرق سر برگرداند و بپیچد، زیرا این حرکت و پیچیدن، زخم را کاری‌تر، و شکاف را عمیق‌تر می‌سازد، و پلک‌ها را روی هم گذارید و چشم را نیم‌بسته نگهدارید. زیرا این حالت، دل را محکم‌تر و آرام‌تر می‌سازد.
سوگند به خدا! اگر شما از شمشیر این دنیا فرار کنید، توانایی سالم ماندن از شمشیر آخرت را ندارید، و شما سروران عرب و بزرگ‌ترین برجستگان هستید. قطعی است که غضب خداوندی و ذلّت و پستی پایدار و ننگ و عار جاودان، در فرار از دشمن است.
آن کس که از جهاد بگریزد، بر طول عمر خود نمی‌افزاید، و بین او و روزی که مرگش فرا خواهد رسید، ممنوعيّتی ایجاد نخواهد شد.
قرآن [که به صورت کتاب مدوّن پیش روی ماست]، خطّی است نوشته شده که از دو طرف در میان دو جلد قرار گرفته است. این خطوطِ نوشته شده زبانی ندارد که سخن بگوید، تا چاره‌ای جز این نیست که باید مفسّر و ترجمانی باشد که قرآن را تسیر کند و توضیح بدهد. همانا این مردم‌اند که به عنوان دركِ مقاصدِ قرآن، سخن می‌گویند.
بافضیلت‌ترین مردم نزد خداوند کسی است که برای او عمل به حق- اگرچه موجب کاهش [ظاهری] و سختی باشد- محبوب‌تر از باطل بوده، هرچند آن باطل برای او فایده را جلب کند و موجب افزایش وی شود.
عطای مال در غیر موردش، افراط در خرج و اسراف است و این افراط‌ گری و اسراف، صاحبش را در دنیا بالا می‌برد و در آخرت ساقطش می‌کند، و در میان مردم عزیز می‌دارد و نزد خدا، پست و خوارش می‌سازد.
درباره‌ی من دو گروه از مردم به هلاکت می‌افتند: دوست افراط گر که محبت او را به سوی غیر حق (باطل) می‌کشاند، و دشمن تفریط گر که عداوت با من، او را هم به سوی غیر حق (باطل) می‌کشاند.
به درستی، کسی که از مردم کناره گرفت و تنها شد، او از آنِ شیطان خواهد بود، چنان که گوسفندی که از گلّه کناره گرفت، نصیب گرگ می‌شود.
هر کس مردم را به شعار خوارج دعوت کند، او را بکشید، اگرچه زیر این عمامه‌ی من باشد.
نباید یک انسان بخیل بر نوامیس و نفوس و اموال و احکام و زمامداری مسلمین ولایت داشته باشد که حریص به اموال آنان باشد و نباید شئونِ حیاتی مسلمانان به ولایتِ جاهل واگذار شود، که آنان را با نادانی خود گمراه سازد. و نیز نباید والی مسلمانان جفاکار باشد که آنان را از روی جفا از حقوق خویش محروم کند.
کتاب خداوندی اینک در میان شماست. گوینده‌ای است که زبانش عاجز نمی‌شود و خانه‌ای است که ارکانش ویران نمی‌گردد و عزّتی است که یارانش شکست نمی‌خورند.
جز این نیست که دنیا، دیدگاه نهایی انسانِ نابیناست: او بعد از این دنیا و بالاتر از آن را نمی‌بیند. ولی شخص بینا کسی است که نگاهش از این دنیا به اعماق آن نفوذ می‌کند و بعد از آن و بالاتر از آن را می‌بیند، و می‌داند قرارگاه ابدی در ورای آن است.
آگاه باشید! نیست میان حق و باطل، جز چهار انگشت.
خداوند سبحان توبه را به سببِ فراوانی روزی و رحمت بر مخلوقاتِ خود قرار داده است.
هرگز به خدا شریک قرار ندهید و سنّت پیامبر اکرم (ص) را ضایع نکنید. این دو ستون را برپا دارید و این دو چراغ را روشن نگاهدارید.
کسی به بهشت داخل نمی‌شود، جز این‌که پیشوایان الهی را بشناسد و آنان نیز او را بشناسند و کسی به دوزخ داخل نشود، جز این‌که آنان را منکر و آنان نیز او را منکر شوند.
پس هر کسی که خدا به او مالی داد، به نزدیکان خود بپردازد و مهمان‌نوازی کند و اسیر را آزاد کند و زجر دیده را با آن مال نوازش دهد و از آن مال به مستمند بدهد و وامِ وام‌داران را بپردازد.
خداوند سبحان بندگان خود را در هنگام ارتکاب اعمال زشت مبتلا می‌سازد به کاهش میوه‌ها، و حبس برکات، و بستن در خزانه‌های خیرات، تا کسی که بخواهد، به طرف خدا برگردد و گنهکار دل از گناه بركَنَد. و کسی که می‌خواهد به یاد خدا بیفتد، و کسی که می‌خواهد، به خاطر نهی از لغزش‌ها، از آن‌ها امتناع بورزد.
نباید ولایت مسلمین به کسی سپرده شود که بعضی را بر بعضی دیگر ترجیح بدهد و نباید زمامداری مسلمین را در اختیار کسی گذاشت که در حُکم رشوه بگیرد و حقوق مردم را ضایع کند و آن را چنان که باید، ادا نکند (از اجرای احکام خداوندی خودداری کند). هم‌چنین، والی مسلمین، نباید سنّت را متوقف کند و امت اسلامی را از این راه به هلاکت بیندازد.
جز این نیست که شما در این دنیا هدفِ تیرهای مرگ قرار گرفته‌اید. با هر جرعه‌ای که از این دنیا می‌نوشید، اندوهی است گلوگیر، و در هر لقمه‌ای که از آن می‌خورید، ناگواری‌هایی است شدید. به هیچ نعمتی از این دنیا دست نمی‌یابید، جز با از دست دادن نعمتی دیگر، و هیچ کسی از شما روزی عمر نمی‌کند، جز این‌که یک روز از مدتِ عمر او از بین می‌رود.
هر انسانی از شما به مقدار توانایی‌اش تکلیف شده و باید برای ادای آن بکوشد. و به مردم نادان تخفیف داده شده است (خداوند متعال در مراعات قدرت برای تکلیف، بندگان خود را مورد ترحّم قرار داده است.)
انسان عاقل با چشم دل، غایت و هدفِ نهایی خود را می‌بیند، و فراز و نشیب و پایین و بالای زندگی خود را می‌شناسد. دعوت کننده [در عرصه‌ی هستی] دعوت به سوی حق نموده، و مسئول تزکیه‌‌ی نفوس انسان‌ها، کار خود را انجام داد. پس اجابت کنید دعوت کننده را و از پیشوایان پیروی کنید.
کسی که با بینایی دلش می‌نگرد و با بصیرت عمل می‌کند، آغاز کارش این است که باید بداند آیا عمل او به ضرر اوست، یا به نفع او. اگر به سود اوست، حرکت خود را ادامه بدهد و اگر به زیان اوست، از حرکت در مسیری که به زیان او می‌انجامد، بازایستد.
کسی که بدون علم حرکت می‌کند، مانند کسی است که بیراهه می‌رود. چنین شخصی هر اندازه که از راه واضح دور شود، از هدفی که به آن نیازمند است، دورتر می‌شود. و آن کس که به علم عمل کند، مانند کسی است که در راهِ آشکار و روشن حرکت می‌نماید.
برای هر ظاهری، باطنی است بر مثال خود. آن‌چه که ظاهرش پاک است، باطنش نیز پاک می‌باشد و آن‌چه که ظاهرش پلید است، باطنش نیز پلید است.
برای هر عملی گیاهی است، و هیچ گیاهی از آب بی‌نیاز نیست. و آب‌ها مختلف‌اند. آن آب که سیراب کردنش پاک باشد، كِشتش پاک و میوه‌ی آن شیرین خواهد بود و آن‌چه سیراب شدنِ آن پلید باشد، كِشتش پلید و میوه‌اش تلخ خواهد بود.
با ایمان است که می‌توان دلیل برای اعمال صالح ارائه داد. و با اعمال صالح است که به ایمان می‌توان دلیل آورد. و با ایمان است که علم آباد می‌شود. و با علم است که بیم از مرگ به وجود می‌آید. و با مرگ، دنیا به پایان می‌رسد. و با دنیاست که آخرت احراز می‌شود.
خدا را در نظر بگیرید، بندگان خدا، خدا را، زیرا دنیا شما را از راهی می‌گذراند و شما و قیامت به یک ریسمان بسته‌اید.
نماز، گناهان را از گردن گنهکاران، مانند برگ از درختان می‌ریزد و گناهان را از گردن‌ها باز می‌کند، همان‌گونه که مهارها از گردن حیوانات باز می‌شود.
کسی که امین نباشد و امانت را برنگرداند، خسارت خواهد دید.
قطعی است که امر به معروف و نهی از منکر، دو خُلق از اخلاق خداوندی است. و این دو صفت و فعالیت، نه مرگی را نزدیک می‌کنند و نه از روزی کسی می‌کاهند.
تمسّک کنید به کتاب خداوندی، زیرا «این کتاب طنابی محکم، و نوری است آشکار» و شفایی است سودمند.
«فراوانی ورود قرآن به گوش، آن را کهنه نمی‌کند.» هر کس به این کتاب الهی قائل شد، «راست گفت و راست گردید و هر کس به آن عمل کرد، بر دیگران سبقت جُست.»
روزگار بر آیندگان چنان می‌گذرد که بر گذشتگان. آن‌چه از زمان پشت گرداند، برنمی‌گردد و آن‌چه در جویبار زمان است، ابدی و سرمدی نخواهد ماند.
محبوب‌ترین بندگان نزد خدا کسی است که از پیامبرش تبعیت کند و دنبال کار او را بگیرد.
ای بندگان خدا! شما را به تقوای خداوندی و اطاعت او توصیه می‌کنم، زیرا تنها تقواست که نجات دهنده در فردا (قیامت) و رهایی‌بخش در ابديّت است.
این دنیا، نزدیک‌ترین خانه به غضب خداوندی و دورترین خانه از رضای پروردگاری است.
برترین بندگان خدا نزد خداوند سبحان، امامی است عادل که هدایت شده و مردم به وسیله‌ی او هدایت شوند. سنّت معلوم را برپا بدارد و بدعت مجهول را بمیراند.
باید خردسال‌تان از بزرگسال‌تان پیروی کند و بزرگسال‌تان به خردسال‌تان محبت بورزد.
واجبات را مراعات کنید، واجبات را. آن‌ها را برای خدا ادا کنید، تا شما را رهسپار بهشت نماید.
خداوندا! اگر ما را بر دشمنان پیروز ساختی، ما را از ظلم و تعدّی بر کنار فرما و برای پیروی از حقّ موفّق فرما. و اگر آنان را بر ما غالب فرمودی، شهادت را نصیب ما فرما و از فتنه و آشوب ما را محفوظ بدار.
خاصیت حق این است که می‌توانی آن را بگیری و می‌توانی آن را رها کنی.
من با دو نفر جنگ خواهم کرد: مردی که چیزی را ادعا کند که شایسته‌ی آن نیست و مردی که از ادای حقّی (امانتی) که به عهده دارد، امتناع بورزد.
وصيّت به تقوا بهترین وصيّتی است که مردم درباره‌ی یکدیگر انجام می‌دهند.
این را بدانید که این قرآن، آن نصیحت دهنده‌ی خیرخواه است که فریب نمی‌دهد و آن راهنماست که گمراه نمی‌کند و آن گوینده‌ی حدیث است که دروغ نمی‌گوید.
برای دردهای خود از قرآن شفا بطلبید و در مشقت‌ها از آن یاری بخواهید، زیرا درمان بزرگ‌ترین دردها (کفر و نفاق و انحراف و گمراهی)، در آن است.
ظلمی که رهایی ندارد، ظلمی است که بندگان خدا به یکدیگر روا می‌دارند.
تقوا بورزید برای خدا که در دیدگاه او هستید و پیشانی‌های شما به دست اوست و همه‌ی دگرگونی‌ها و تحرّکات شما در قبضه‌ی قدرتِ اوست.
هر کس برای خدا تقوا بورزد، خداوند برای او راه نجات از فتنه‌ها و نوری رها سازنده از تاریکی‌ها را قرار می‌دهد.
به تقوای الهی چنگ بزنید، زیرا برای تقوا طنابی است که دستگیره‌ی آن محکم و پناهگاهی که بلندی آن، بالاتر از دسترس است.
قرآن است شفاعت کننده‌ی پذیرفته شده و گوینده‌ی تصدیق شده. و هر کس که روز قیامت قرآن شفاعت او را کند، شفاعت قرآن برای او پذیرفته شود. و کسی که در روز رستاخیز، قرآن بدی او را گوید، گواهی قرآن بر علیه او مورد تصدیق قرار گیرد.
اهتمام بورزید به کار، برخیزید برای کار، سپس کار را ناتمام نگذارید و به پایان برسانید. و در تصمیمی که گرفتید، استقامت بورزید، استقامت. شکیبا باشید، شکیبا. پرهیزکاری پیشه کنید، پرهیزکاری.
سوگند به خدا! من بنده‌ای را نمی‌بینم که تقوا ورزیدن سودی به حال او داشته باشد، جز این‌که زیان خود را حفظ کند. قطعاً زبان شخص باایمان در پشت قلب او و قلب منافق پشت زبان اوست.
وقتی مؤمن بخواهد سخنی بگوید، نخست درباره‌ی آن در نفس [و شخصیت] خود می‌اندیشد؛ اگر خیر و صلاح باشد، آن را آشکار می‌کند و اگر شرّ و فسادی در آن باشد، آن سخن را می‌پوشاند.
کسی که خداوند به وسیله‌ی آزمایش و تجارب، نفعی به او نرساند، از هیچ اندرزی سود نمی‌برد و نتیجه‌ی تقصیر او از پیش رویش برآید، تا بشناسد آن‌چه را انکار کرده بود و انکار کند آن‌چه را که شناخته بود.
جز این نیست که مردم بر دو صفتند: پیرو قانون شرع، یا بدعت‌گزار و پیرو بدعت که با او هیچ برهان قانونی و روشنایی دلیل از خداوند وجود ندارد.
آگاه باشید! ظلم بر سه قسم است: ظلمی که بخشوده نشود، و ظلمی که رها نگردد، و ظلمی که قابل بخشش باشد و مورد تعقیب قرار نگیرد. اما ظلمی که بخشوده نشود، شرک ورزیدن به خداست.
برای هر پیمان‌شکنی، فجور (گناهی) است و هر گناهی، موجب تیرگی قلب می‌گردد. «و برای هر عهدشکنی در روز قیامت پرچمی است که با آن شناخته می‌شود.»
کسانی که تقوا ورزیدند، گروه گروه رهسپار بهشت شدند در امنیت از عذاب و انقطاع از ملامت. آنان از آتش برکنار شدند و در جایگاه امن و آرامش قرار یافتند و به آن منزلگه ابدی و قرارگاه جاودانی خشنود گشتند.
ای بندگان خدا! مراعات کنید آن‌چه را که با رعایت آن به سعادت نایل خواهید شد و با ضایع کردن آن، تبهکارانِ شما در خسارت خواهند افتاد.
تقوا حقّ خداوندی بر ذمّه‌ی شماست و بیان کننده‌ی حقّ شما بر خدا. برای توفیق یافتن به تقوا، از خدا یاری بجویید و برای ارتباط عبوديّت با خدا، از تقوا استمداد کنید، زیرا تقوا امروز نگه‌دارنده و سپری است در برابر آلودگی‌ها و فردا راهی است به سوی بهشت.
مسیر تقوا روشن است و رونده‌ی آن راه، بَرنده‌ی سود و امانتدار آن، حافظ آن از نابودی است.
به ابر برق‌زننده‌ی دنیا ننگرید و در انتظار آن نباشید که برای شما بارانی ببارد، و گوش به کسی که برای دنیا سخن می‌گوید، فرا ندهید و کسی را که برای دنیاگرایی فریاد می‌زند، اجابت نکنید.
آگاه باشید! این دنیا مانند زنی است نابکار که خود را بر مردان عرضه کند [و سپس امتناع کند] و چارپایی است سرکش و ستیزه‌گر و دروغ‌گویی است خیانت پیشه. همواره در حال انکار و کفرورزی و معاندی است متمرّد، دارای تمایل زیاد و اضطرار و دگرگونی فراوان.
تواضع و فروتنی را بر سر نهید و تکبر و نخوت را زیر پا محو و نابود بسازید و خودپرستی و خودستایی را از گردن‌هایتان درآورید.
اگر ناچار از تعصّب هستید، عصبيّت خود را برای اخلاق نیکو و کردارهای پسندیده و امور زیبا قرار بدهید.
آنچه چشمت را بیازارد و نیز درد را، تحمل کن، در غیر این صورت هرگز از حوادث زندگی خرسند نخواهی بود.
تعصّب بورزید به خصلت‌ها و عادات پسندیده، مانند حمایت و حفظِ حقوق همسایگی و وفا به پیمان و اطاعت نیکوکار و مخالفت با خودخواهی و فراگرفتن فضل و فضیلت و بزرگ شمردن معصیتِ قتل نفس، و انصاف به خلق و فرو بردن غضب و پرهیز از فساد در روی زمین.
کسی که درخت وجودش نرم و باطراوت باشد، شاخه‌هایش زیاد شود.
اختلاف، رأی را ویران می‌کند.
هر کس عطا کند، به موقعیتی بالا می‌رسد.
در دگرگونی حالات است که گوهرهای اصلی مردم شناخته می‌شود.
حسادت رفیق، از بیماريِ دوستی است.
بیش‌تر هلاکت و سقوطِ عقل‌ها زیر برق‌های طمع‌هاست.
از عدالت نیست، حُکم دادن با اطمینان بر مبنای گمان.
دشمنی با بندگان، توشه‌ی بدی است برای معاد.
از باارزش‌ترین اَعمالِ آدم با کرامت، چشم‌پوشی است از آنچه می‌داند.
برترین اعمال، عملی است که نفس [امّاره‌ات] را با وجود اکراهش به انجام آن وادار کنی.
تلخی دنیا، شیرینی آخرت است و شیرینی دنیا تلخی آخرت.
تندخویی نوعی از جنون است، زیرا شخص تندخو از کار خود پشیمان می‌شود و اگر ندامتی حاصل نکرد، پس جنونِ او مستحکم است.
تندرستی بدن از کمی حسادت است.
هنگامی که فقیر شدید، به وسیله‌ی صدقه، با خدا تجارت کنید.
وفا به مردم غدّار (حیله‌گر و بی‌وفا)، بی‌وفایی و مکرپردازی نزد خداست، و حیله‌گری و بی‌وفایی با مردم غدّار، وفاست در نزد خدا.
خداوند هیچ‌کس را مانند کسی که با امتیازات و خواستنی‌های دنیا اشباع شود (همانند مهلت دادن)، مبتلا (آزمایش) نکرده است.
برای پدیده‌ی خصومت و عداوت، هلاکت‌هاست.
هنگامی که زنان به مرحله‌ی نهایت ادراک رسیدند، خویشاوندان پدری مانند برادران و عموها، به امر زنان شایسته‌تر از مادرند.
ایمان مانند نقطه‌ای [نورانی، سفیدی] در قلب آشکار می‌شود، سپس هر اندازه ایمان زیادتر شود، بر آن نقطه‌ی نورانی می‌افزاید.
هم‌نشین سلطان، مانند سواره‌ی شیر است [که] موقعیت او مورد رشک و غبطه است، ولی خودِ او موقعیتِ خود را بهتر می‌شناسد.
به اولاد دیگران نیکویی کنید تا احترام شما در فرزندان‌تان محفوظ بماند.
در هنگام خوشی و رغبت، چنان عمل کنید که در زمان ترس و وحشت عمل می‌کنید. هشیار باشید! من ندیده‌ام مانند کسی را که جویای بهشت باشد و بخوابد و گریزان از آتش باشد و در خواب فرو رود.
هشیار باشید! کسی را که حق سودش نبخشد، باطل ضررش خواهد زد و کسی را که هدایت راستش نسازد، گمراهی به هلاکتش خواهد کشید.
وحشتناک‌ترین هراسی که درباره‌ی شما دارم، دو چیز است: پیروی از هوا و درازای آرزو.
انسان ذلیل و خوار، از ورود ستم بر خود جلوگیری نمی‌کند. حقّ بدون جدّیت قابل وصول نیست.
چه سوداگری بدی است که دنیا را قیمت خود بینی و آن را عوض آن‌چه نزد خدا برای تو آماده است، تلقی کنی!
کسانی که به پستی و خواری تن دادند، مغلوب شدند.
سوگند به خدا! با قدرتی که به وسیله‌ی شمشیر بر پراندن تارک دشمن و قطع بازوها و پاهای او دارم، سلطه را به دست دشمن نخواهم داد.
نافرمانی و سرپیچی از نصیحتِ ناصح مهربان و عالِم تجربه‌دیده، موجب حسرت می‌شود و پشیمانی به دنبال می‌آورد.
شقی آن کسی است که از هوا و غرور خود فریب خورد.
وجود حاکم و زمامدار برای مردم ضروری است، چه حاکم نیکوکار چه بدکار؛ که اگر زمامدار بدکار و منحرف باشد، شخص با ایمان در زمامداريِ او عملِ صالح خود را انجام می‌دهد.
در زمامداری شخص صالح، انسانِ باتقوا به اعمالِ صالحه‌ی خود مشغول می‌شود و از زمامداريِ انسانِ منحرف، شخص شقی بهره‌مند می‌گردد، تا مدت زمامداریش به سر آید و مرگش فرا رسد.
ای مردم! وفا همراه صدق است و من سپری نگهدارنده‌تر از وفا (صدق) نمی‌بینم و کسی که بداند سرنوشت نهایی حیاتِ او چیست، مکر نمی‌کند.
ما در زمانی به سر می‌بریم که بیش‌تر مردمش مکر را هشیاری تلقی کرده‌اند و نادانان این مکرپردازی را به مهارت در چاره‌جویی نسبت می‌دهند.
برای هر یک از دنیا و آخرت، فرزندانی (علاقه‌مندانی) است. شما از فرزندان آخرت باشید و از فرزندان دنیا مباشید، زیرا هر فرزندی در روز قیامت به پدرش ملحق خواهد شد.
حقیقت این است که امروز دوران عمل است و حسابی در کار نیست (حساب محسوسی دیده نمی‌شود) و فردا زمان حساب است و عملی در کار نیست.
دنیا جایگاهی است که فنا بر آن مقدّر و خروج از آن به اهلش اجباری شده است. این دنیا بر مذاق فرزندانش شیرین و بر خیره‌شوندگانش سبز و با طراوت است. این دنیا برای جوینده‌اش شتابان است، و بر دلِ نظاره‌کننده‌اش مخلوط کننده و فریبا.
از این دنیا بهترین زاد و توشه که اندوخته‌اید، کوچ کنید، و بیش از حدّ کافی از این دنیا مخواهید، و بیش از آن‌چه برای معاش زندگی لازم است، مجویید.
خداوند باعظمت‌تر است از تخيّلات پوچ و بی‌اساسِ تشبیه‌کنندگانش و والاتر است از اوهام باطل منکرانش، عظمتی بس والا.
مرگ و نابودی شما در آن زندگی است که از دشمن شکست بخورید و ذلیل شوید. زندگی فناپذیرِ شما، در آن مرگی است که با پیروزی بر دشمن از این جهان رخت بربندید.
مردم در این دنیا با فتنه‌ها آزمایش می‌شوند.
آن بنده‌ای که تقوا به پروردگارش ورزید، از اندرز به خود بهره‌مند و خیرخواه خویشتن شد و توبه و بازگشت به سوی خدایش را پیش انداخت و به شهوتش پیروز گشت.
فرار از جهاد، ننگ برای نسل‌های آینده‌ی شما و آتشی است در روز حساب. به رها کردن روح از کالبدتان رضایت دهید و دل‌خوش باشید و سبک‌بال به سوی مرگ حرکت نمایید.
از این دنیا چیزی نمانده، جز ته‌مانده‌ی آبی در ظرف دستشویی، یا چیزی جز جرعه‌ی آبی اندک که اگر تشنه‌ای آن را بمکد، سیراب نشود. ای بندگان خدا! به کوچ از این دنیا تصمیم بگیرید که فنا سرنوشت همه‌ی مردم آن است.
از جمله تماميّت شرایط قربانی، بلندی و استقامت گوش آن و سالم بودن چشم آن است. پس اگر گوش و چشم قربانی سالم باشد، قربانی سالم و کامل است و اگر شاخ قربانی شکسته باشد و پای خود را به قربانگاه بکشد، کفایت می‌کند.
آگاه باشید! دنیا جایگاهی است که نمی‌توان از عذاب و مجازات گناهان و فتنه‌ها و شرارت‌ها و شرورش سالم و در امان بود، جز در همین دنیا و از هیچ رویدادی که در طبیعتِ دنیاست، نمی‌توان نجات پیدا کرد.
این دنیا در نظر کسانی که دارای خِرد هستند، مانند سایه‌ی در حال برگشت است؛ در همان زمان که آن را در حال گسترش می‌بینی، رو به جمع شدن و زوال است و در همان هنگام که آن را رو به افزایش می‌بینی، رو به نقص و کاهش است.
اجل آدمی از او پوشیده و آ رزویش فریبنده و شیطان آماده‌ی اغوای اوست، که معصیت را برای او می‌آراید تا مرتکبش گردد، و توبه را به حالت آرزو در درونش درمی‌آورد تا آ ن را به تاخیر بیندازد.
پروردگارا! بر من ببخشا آن‌چه را که درباره‌ی من از من داناتری. اگر بار دیگر به خطایی که کرده بودم، برگردم، بار دیگر با بخشش خود بر من عنایت بفرما. خداوندا! بر من ببخشا آن‌چه را که از نفْس خود وعده کردم و تو درباره‌ی آن وعده از من وفا ندیدی.
ایمان زنان ناقص است، برخورداری زنان از سهم‌الارث ناقص و عقول آنان ناقص است. دلیل نقصان ایمانِ زنان، بازنشستِ آنان در روزهای قاعدگی از نماز و روزه است. دلیل نقصانِ عقولِ آنان، تساوی شهادتِ دو زن با یک مرد است. دلیلِ نقصانِ برخورداريِ آنان از سهم‌الارث این است که نصفِ سهم‌الارثِ مردان است.
سپاسگزاری‌تان را در هنگام برخورداری از نعمت‌ها فراموش نکنید. خداوند با حجت‌های آشکار و روشن و کتاب‌های آسمانيِ واضح که موارد عذر را بیان نموده، جای پوزشی برای شما نگذاشته است.
چه توصیفی کنم درباره‌ی دنیایی که آغازش مشقّت است و پایانش فنا؟ در حلالش حساب است، و در حرامش عِقاب. هر کس در این دنیا احساس بی‌نیازی کند، گمراه و مفتون گردد و اگر مبتلا به فقر شود، اندوهگین گردد.
کسی که برای این دنیا به تلاش بیفتد، او را ترک گوید و کسی که درباره‌ی دنیا بی‌اعتنایی کند، دنیا به سراغ او آید و مطیعش شود. کسی که از این دنیا وسیله‌ی بینایی جوید، او را بینا سازد و کسی که در او بنگرد و خیره شود، نابینایش نماید.
آبشخور این دنیا تیره، و چشمه‌سارش گل‌آلود و دارای منظری فریباست، و بی‌اعتنایی به آزمایش‌هایش مهلک. فریبنده‌ای است در حال دگرگونی‌ها ( مانع از دریافت حقیقت) و روشنایی است در معرض زوال سریع، و سایه‌ای است در حال برچیده شدن، و تکیه‌گاهی است مایل به سقوط.
به خدا تقوا بورزید، تقوای کسی که شنید و خشوع کرد، گناه اندوخت و اعتراف کرد، ترسید و عمل نمود، حذر کرد و به انجام اعمالِ نیکو مبادرت ورزید. به مقام یقین رسید و به نیکوکاری پرداخت، وسیله‌ی عبرت بر او عرضه شد، عبرت گرفت. برحذر داشته شد، حذر نمود.
من برای تبلیغ رسالت‌های خداوندی و اتمام وعده‌ها و کلمات تعلیم شده‌ام. و نزد ما اهل بیت است، ابواب حکمت و روشنایی همه‌ی امور.
هزار ضربه‌ی شمشیر برای من آسان‌تر است از آن مرگ در رختخواب که در اطاعت خداوندی نباشم.
به کدامین مسیر منحرف می‌شوید و به کدامین سوی برمی‌گردید؟ یا به کدامین پشتیبان مغرور می‌شوید؟ جز این نیست که نصیب هر یک از شما از زمین، خوابگاهی به طول و عرض قامتِ شماست که گونه بر خاکش خواهید نهاد؟
گویی (چنان زندگی نمایید که احساس کنید) چنگال‌های مرگ در زندگی شما فرو رفته و علایق امیدها و آرزوها از شما بریده شده است.
ای مردم! خدا را خدا را در نظر بگیرید (بترسید از خدا) درباره‌ی آن‌چه از شما در حفظ و عمل به قرآن خواسته و در مراعات عمل به حقوقی که نزد شما به ودیعت نهاده است، زیرا خداوند سبحان شما را بیهوده نیافریده و به حال خودتان وانگذاشته و شما را در جهل و کوری رها ننموده است.
خداوند عزیز، همه‌ی آثار اعمالِ شما را [از خیر و شر] معيّن فرموده و همه‌ی اعمال شما را دانسته، و اجل‌های شما را ثبت نموده است.
تملّق و چرب‌زبانی نکنید که شما را به ارتکاب معصیت می‌کشاند.
خیرخواه‌ترین مردم درباره‌ی خویشتن، مطیع‌ترین مردم با پروردگارش، و خائن‌ترین مردم درباره‌ی خویشتن، معصیت‌کارترین آنان به خدایش می‌باشد.
شایسته‌ی غبطه و سودبرنده کسی است که دین او برای او سالم باشد.
سعادت از آنِ کسی است که از دیگران برای خود وعظ و عبرت بگیرد.
بدانید که اندک ریا، شرک است و هم‌نشینی با هواپرستان، جایگاهِ فراموشی ایمان و حضور شیطان است.
از دروغ اجتناب کنید، زیرا دروغ، بیگانه و دور از ایمان است. انسان راستگو بر کناره‌ی نجات و کرامت قرار گرفته، و دروغگو در پرتگاهی از سقوط و پستی است.
هرگز حسادت نورزید، زیرا «حسد ایمان را می‌خورَد، چنان که آتش هیزم را.»
«با یکدیگر عداوت نورزید، زیرا عداوت تراشنده [و محو کننده‌ی] ایمان است.»
بدانید آرزو عقل را پوشانده و ذکر حداوندی را به فراموشی می‌سپارد. آرزو را تکذیب کنید، زیرا آرزو فریبنده و صاحبش فریب خورده است.
ای بندگان خدا! از محبوب‌ترین بندگان خدا در پیشگاه ربوبی، بنده‌ای است که خداوند [سبحان] او را در شناختِ نفْس خود و ساختن آن یاری فرماید. [این انسانِ مورد عنایتِ خداوندی]، لباسی از اندوه بر تن نمود و پوشاکی ار بیم بر خود پوشید.
خداوند سبحان هرگز جبّاران دورانی را شکست نداده، مگر پس از مهلت و آسایشی که در آن غوطه‌ور بوده‌اند و استخوانِ شکسته‌ی هیج یک از امّت‌ها را جبران نفرموده است، مگر پس از قرار دادن آنان در تنگنای زندگی و آزمایش.
در مشقّت و سختی‌هایی که رو به سوی آن‌ها می‌روید و در آن حوادث بزرگی که پشت سر گذاشته‌اید، عواملی برای تجربه و عبرت وجود دارد.
هر صاحب قلبی از خِرَد برخوردار نیست، [چنان که] هر دارنده‌ی گوشی شنوا نبوده و هر ناظری بینا نیست.
هر کسی که به خود اهمیتی ندهد (به خود یاری نکند) که از نفْس خود واعظ و مانعی [از آلودگی‌ها] داشته باشد، برای او غیر از نفْسش، نه مانعی خواهد بود و نه پند دهنده‌ای.
نه دهر و زمان بر خدا جریان داشته است که آن جریان حالات مختلفی برای او ایجاد کند و نه در مکانی جایگزین بود که انتقال برای او امکان‌پذیر باشد.
آگاه باشید! مَثَل اهل بیت محمد (ص) مَثَل ستارگان است. هر گاه ستاره‌ای از آنان غروب کند، ستاره‌ای دیگر طلوع نماید.
به همان حدّ و اندازه‌ای که خداوند تحصیل علمِ آن را برای تو تجویز فرموده، کفایت بوَرز و عظمت خداوند سبحان را با موازین عقليِ خود اندازه‌گیری مکن، که این خطا تو را از گروه‌ِ هلاک‌شدگان می‌نماید.
اوست آن خداوند توانا، هنگامی که اوهام بشری قصد پیشرفت به سوی درک و شناختِ نهایتِ قدرتِ او نمایند و اندیشه‌ی مبرّا از خطرهای وسوسه‌ها را که بخواهد در اعماق غیوبِ ملکوتِ الهی با آن به ذات اقدس ارتباط پیدا کند، مردود می‌نماید.
اگر هم خداوند به ستمکار مهلت بدهد، گرفتن و کیفر خداوندی از او فوت نمی‌شود و خداوند در گذرگاه ستمکار در کمین و در موضع ماده‌ای گلوگیر در مسیر فرو بردن آب دهان است.
همه‌ی اقوام و اُمَم از ظلم امرای خود می‌ترسند و من از ظلم رعيّتِ خود بیمناکم! شما را به جهاد بسیج کردم، به راه نیفتادید و سخنان [سازنده] به گوش‌تان خواندم، نشنیدید و شما را نهانی و آشکار دعوت کردم، پاسخ مثبت ندادید و شما را نصیحت نمودم، نپذیرفتید.
ای اهل کوفه! من از شما به سه خصلت و دو خصلت مبتلا شده‌ام: ناشنوایی گوش‌دار! لال‌هایی سخنگو! نابینایانی چشمدار! [دو خصلتِ نکوهیده‌ی دیگر که در شماست و مرا با آن دو مبتلا کرده‌اید:] نه آزادمردانِ راستین هستید در هنگام رویارویی با دشمنان و نه برادران قابل اطمینان در زمان آزمایش.
برای به دست آوردن عزت و فخر دنیا به رقابت ناشایست نپردازید و به زینت و نعمت‌های دنیا دل خوش نکنید، و از دشواری‌ها و سختی‌هایش شیون به راه نیندازید، زیرا عزّت و فخر دنیا رو به انقطاع و زینت و نعمت‌هایش رو به زوال، و دشواری‌ها و سختی‌های آن رو به فنا و نابودی است.
شادی دنیا با اندوه آمیخته و قدرت مردان در آن، رو به ناتوانی و سستی است. پس فراوانی آن‌چه در این دنیا برای شما خوشایند است، فریب‌تان ندهد، زیرا آن‌چه که از آن‌ها همراه شما خواهد بود، اندک است.
خدا رحمت کند مردی را که اندیشید و عبرت اندوخت، و از عبرتِ اندوخته، بینایی یافت.
مسلمان کسی است که مسلمانان از زبان و دستش سالم باشند، جز در مسیر حق. و اذیت و آزار مسلم صحیح نیست، جز برای وجوب.
به درستی که چیزی بدتر از شرّ نیست، جز کیفر آن و چیزی بهتر از خیر نیست، جز پاداش آن.
امید به چیزی شایسته است که می‌آید و یأس از چیزی درست است که گذشته است.
آگاه باشید که برای هر خونی، خونخواهی و برای هر حقّی، طلب کننده‌ای است. خونخواهِ خون‌های ما، مانند حکم کننده درباره‌ی خویشتن است و آن خونخواه، خداوندی است که هیچ مطلوبی او را ناتوان نسازد و هیچ فرار کننده‌ای نمی‌تواند از او فوت شود.
ای مردم! از شعله‌ی چراغ واعظی که خود وعظش را پذیرفته، فروغ بگیرید و از آبِ زلالِ چشمه‌ای بکشید که از تیرگی تصفیه شده باشد.
ای بندگان خدا! به جهالت خویشتن تکیه ننمایید، و مطیع هواهای خود نباشید، زیرا کسی که به چنین موقعیتی سقوط کند، به لبه‌ی رودخانه‌ای افتاده که سیل آن را برده است.
خدا را، خدا را در نظر بگیرید از این‌که شکایت پیش کسی ببرید که نتواند اندوه را از شما زایل کند و نتواند با رأی خود چیزی را بشکند که برای شما محکم شده است.
پیشدستی کنید برای علم، پیش از آن‌که روییدنی آن بخشکد و پیش از آن‌که از استفاده‌ی علمی از دارندگان علم منصرف و به غوطه خوردن در حوادث و فتنه‌ها مشغول شوید.
مردم را از کار زشت نهی کنید و خود نیز از آن دور شوید، زیرا جز این نیست که شما مأمور شده‌اید به نهی کردن مردم، پس از آن‌که خود از ارتکابِ امور زشت اجتناب کنید.
رازهای مخفی برای بینایان آشکار و جادّه‌ی حقّ برای کسی که از آن جادّه منحرف شده است واضح، و قیامت پرده از روی خود برداشته و علامت آن روز بزرگ برای کسی که دارای فراستِ نافذ باشد، ظاهر گشته است.
برای هر مدّتی (در هر حادثه و نوع زندگی) کتابی است، و برای هر غیابی، بازگشتی. بشنوید حکمت را از شخصيّت ربّانی که در میان شماست و دل‌هایتان را برای پذیرش از او حاضر کنید.
ماییم درختِ [پُر بار] نبوّت و محل فرود رسالت و جایگاه تردّد فرشتگان و معادن علم و منابع جوشانِ حُکم، یار و دوستدار ما، در انتظار رحمتِ خداست، و دشمن ما و کسی که با ما کینه‌توزی دارد، در انتظار غضب الهی است.
پیشدستی کنید برای آمادگی به استقبال امری که فراگیر همه و در بر گیرنده‌ی هر یک از شما با کیفیت مخصوص به شماست؛ این امر همان مرگ است.
کامل‌ترین فقیه کسی است که مردم را از رحمت خداوندی ناامید نسازد و از محبت او مأیوس‌شان ننماید.
پایین‌ترین علم همان است که منحصر در زبان است و بالاترین علم آن است که در اعضاء و ارکانِ وجودِ آدمی آشکار می‌شود.
خیر، فراوانی مال و فرزند نیست، بلکه خیر آن است که دانشت فراوان باشد و بردباريَت با عظمت و عبادتی که به پروردگارت می‌کنی، مردم آن را عامل سرافرازی تلقی کنند.
خیری در این دنیا نیست، جز برای دو نفر: شخصی که از گناهانی که مرتکب شده، توبه کند و آن‌ها را جبران نماید و شخصی که برای وصول به خیرات بشتابد.
قطعاً شایسته‌ترین مردم به پیامبران، داناترین آنان به چیزی است که پیامبران آورده‌اند.
خواب رفتن در حالت یقین، بهتر از نماز در حالت شک و تردید است.
راویان علم فراوانند و دقت‌کنندگان و مراعات‌کنندگان آن اندکند.
مردم برای اصلاح دنیای خود، چیزی از امر دین‌شان را رها نمی‌کنند، جز اینکه خداوند برای آنان آنچه را که ضررش بیشتر است، پیش آورد.
بسا عالِمی که جهلش او را کشت و با اینکه علمش با او بود، ولی سودی به حال او نکرد.
جلب محبت، نصفِ خِرد است.
غصّه، نصف پیری است.
به اندازه‌ی مصیبت، صبر نازل می‌شود و هر کس در هنگام مصیبت دست خود را به روی ران‌هایش بزند، ثواب عملش پوچ گردد.
ایمان‌تان را با صدقه نگهدارید و اموال‌تان را با زکات تضمین نمایید و امواج بلا را به وسیله‌ی دعا از خود دور کنید.
هیچ‌کس نمی‌تواند قانون خداوندی را برپای دارد، جز کسی که تصنّع نکند و خود را به مردم خارج از جاده‌ی حق تشبیه نکند و دنبال انگیزه‌ی طمع و تمایلات نرود.
هیچ مالی سودمندتر از عقل نیست و هیچ تنهایی وحشتناک‌تر از خودپسندی و هیچ تعقّلی مانند تدبیر و هیچ كَرَمی مانند تقوا و هیچ هم‌نشینی مانند اخلاق نیکو نیست.
هیچ میراثی مانند فرهنگ سازنده و هیچ عامل حرکتی مانند توفیق و هیچ تجارتی مانند عمل صالح و هیچ سودی مانند پاداش نیکو و هیچ پرهیزکاری مانند توقف در زمان اشتباه وجود ندارد.
هیچ زهد و پرهیزکاری مانند زهد و پرهیزکاری به هنگام قرار گرفتن در مقابل حرام نیست.
هیچ علمی مانند اندیشه، و عبادتی مانند ادای واجبات و هیچ ایمانی مانند شرم و حیا و هیچ شکیبایی و حیثيّتی مانند تواضع و فروتنی و هیچ شرفی مانند علم و هیچ عزتی مانند متانت و بردباری، و هیچ یاری و یاوری محکم‌تر از مشورت نمی‌باشد.
در آن هنگام که صلاح و نیکوکاری بر زمان و مردمش غالب باشد، سپس مردی به مرد دیگر بدگمان شود، با اینکه گناهی مرتکب نشده، در این صورت ظلم کرده است.
مَثَل دنیا، مانند مَثَل ماری است که دارای پوست و گوشتی نرم است، در حالی که زهر کشنده‌ای درون آن است، شخص نادان به آن میل کرده و خردمند عاقل از آن اجتناب نماید.
تفاوت زیادی است بین دو عمل: عملی که لذتش می‌گذرد و نتیجه‌ی زشتش می‌ماند، و عملی که زحمتش می‌رود و پاداش نیکویش می‌ماند.
غیرتِ زن کفر است و غیرت مرد، ایمان.
هر کسی در عمل کوتاهی نماید، به اندوه مبتلا می‌شود. خداوند ارتباط ندارد با کسی که خدا را در مال و جانِ او سهمی نیست.
در اوایل سرما، از خود حفاظت کنید و در آخرش آن را پذیرا باشید، زیرا سرما در بدن‌های مردم همان کار را می‌کند که در درخت‌ها: آغازش می‌سوزاند و آخرش شکوفا می‌سازد.
عظمت خالق در نزد تو، مخلوقات را در چشمت کوچک می‌کند.
مردم دشمن چیزی هستند که آن را نمی‌دانند.
دنیا جایگاهی است راستین برای کسی که با واقعیت آن درست رویاروی شد و خانه‌ی عافیت و گوارایی است برای کسی که آن را شناخت (معرفت از آن حاصل نمود). این دنیا خانه‌ی بی‌نیازی‌ست برای کسی که از آن توشه برداشت و جایگاه پندگیری‌ست برای کسی که از آن نصیحت پذیرفت.
دنیا گذرگاه است، نه خانه‌ی پایدار ماندن.
مردم در این دنیا بر دو گروهند: مردی که نفس خود را فروخت و خود را به هلاکت انداخت و کردی که نفس خود را خرید و آن را آزاد کرد.
نماز وسیله‌ی نزدیکی هر انسانِ باتقوا به خداست.
حج، جهاد هر ناتوانی است و برای هر چیزی زکاتی است و زکات بدن روزه می‌باشد و جهادِ زن، شوهرداريِ نیکوست.
روزی را، به وسیله‌ی صدقه برای خود فرود آورید.
هر کس به نتیجه‌گیری و پاداش یقین داشته باشد، برای بخشش دست می‌گشاید.
یاری و کمک خداوندی، به اندازه‌ی نیاز نازل می‌شود.
کميِ عائله (نان‌خور) یکی از دو توانگری است.
دوستی حقیقی هنگامی است که دوست برادرِ خود را در سه چیز مراعات کند: در هنگام سختی، در غیابش و در وفاتش.
بسا روزه‌داری که از روزه گرفتنش جز تشنگی و گرسنگی سودی نبرد و بسا قیام کننده در شب که از قیامش جز شب بیداری و مشقت بهره‌ای نبرد. چه خوب است خوابِ هشیاران و افطارشان.
علم بهتر از مال است، [زیرا] علم تو را حفظ کند و تو مال را حراست کنی. مال را خرج کردن رو به تمامی می‌برد و علم با انفاق و تعمیمش افزوده می‌شود. آنچه از مال ساخته است، با رفتن مال از بین می‌رود.
علم حاکم است و مال محکوم.
هلاک شد کسی که ارزش خود را نشناخت.
برای هر انسانی عاقبتی است، یا شیرین و یا تلخ.
هیچ آدم شکیبایی پیروزی را از دست نمی‌دهد، اگرچه زمان به درازا بکشد.
هر کس به کردار قومی خرسند باشد، مانند کسی است که در آن کردار با آنان همراه است و برای هر کس که در یک باطل وارد شده، دو گناه است: گناه عمل به آن باطل و گناه رضایت به آن.
بر شما باد اطاعت کسی که در جهل به او معذور نمی‌باشید.
برای شما عوامل و وسایل بینایی آماده شده، اگر ببینید و جاده‌ی هدایت برای شما هموار شده، اگر هدایت شوید و حقایق را به شما شنوانده‌اند، اگر بشنوید.
هر کس نفس خویشتن را در موارد تهمت قرار بدهد، کسی را که به او بدگمان باشد، ملامت نکند.
هر کس خودرأیی را انتخاب کرد، هلاک گشت و هر کس با مردم مشورت کرد، با عقولِ آنان شریک شد.
هر کس راز خود را مخفی داشت، اختیار آن را به دست خود دارد.
فقر و تنگدستی، بزرگ‌ترین مرگ است.
هر کس حق کسی را ادا کند که حق او را ادا نمی‌کند، او را پرستیده است.
هیچ مخلوقی را با معصیتِ خالق نمی‌توان اطاعت کرد.
هیچ مردی به تأخیر در دریافتِ حقّش ملامت نمی‌شود، بلکه از این ملامت می‌شود که آنچه را که حق او نیست، بگیرد.
خودپسندی، مانع افزایش امتیازات است.
برای کسانی که چشمِ بینا دارند، بامداد روشن است.
اجتناب از گناه، آسان‌تر از زحمت جبران و توبه‌ی آن است.
هر کس سر نیزه را برای خدا (در راه خدا) تیز کند، بر قتل شدیدترین حمایت‌گرانِ باطل پیروز شود.
اگر از چیزی ترسیدی، در همان چیز وارد شو، زیرا شدتِ ناراحتی پرهیز و خویشتن‌داری از آن، بزرگ‌تر از آن است که می‌ترسی.
وسیله‌ی ریاست و سروری، شکیبایی و فراخی سینه است.
با پاداش نیکو دادن به نیکوکار، بدکار را بیازار.
شرّ و بدی را از سینه‌ی دیگران برکن، با درآوردن آن از درون خویشتن.
لجاجت و مقاومتِ بی‌دلیل، تدبیر و اندیشه را از بین می‌برد.
طمع‌کاری، بردگی جاودانی است.
پشیمانی، میوه‌ی تفریط است، و سلامت محصول احتیاط.
هیچ خیری در سکوت از حکمِ به‌جا نیست، چنان که هیچ خیری در سخن بر مبنای نادانی نیست.
هیچ دو دعوایی با یکدیگر مخالف نمی‌شوند، جز اینکه یکی از آن دو گمراهی است.
برای آن ظالم که ابتدا به ظلم کرده، فردا [از پشیمانی] پشتِ دست به دندان گزیدن در پی دارد.
هر کس با حق به ستیزه برخیزد، هلاک شود.
هر کس صبر و بردباری نجاتش ندهد، اضطراب و داد و فریاد او را بکشد.
در این دنیا هیچ بنده‌ای نعمتی را به دست نمی‌آورد، جز اینکه از نعمتی دیگر جدا شود، و به روزی از عمر خود روی نمی‌آورد، جز اینکه با نزدیکی به اجل، روزی دیگر را از دست دهد.
ای فرزند آدم! آنچه را فوق معاش لازم اندوختی، تو در آن خزانه‌دار دیگری هستی.
برای دل‌های فرزندان آدم، تمایل و روی‌آوردنی است و روی‌گرداندنی. پس دل‌ها را به هنگام تمایل و روی آوردنِ آن‌ها به کار گیرید، زیرا هنگامی که دل به اکراه وادار به کاری شد، نابینا می‌شود.
هر مالی که به تو پندی داده باشد، از دستت نرفته است.
هر ظرفی از محتوایی که در آن قرار داده می‌شود، پر می‌گردد، جز ظرف علم که هرچه محتوا در آن افزوده شود، بر ظرفیتش بیفزاید.
نخستین پاداشی که آدم بردبار از بردباريِ خود می‌برد، این است: مردم یاران او هستند، به ضرر نادان.
اگر آدم بردباری نیستی، خود را به شکیبایی و بردباری وادار کن، زیرا اندک است تعداد مردمی که خود را به قومی تشبیه کنند و از افراد آن قوم نشوند.
هر کس به محاسبه‌ی خویشتن پردازد، سود بَرَد و هر کس از خویشتن غفلت بورزد، زیانکار شود.
هر کس ترسد (احتیاط کند)، در امان باشد و هر کس عبرت بگیرد، بینا گردد و هر شخصی که بینا شود، به مقام فهم رسد و کسی که بفهمد، به علم نایل گردد.
بخشش و احسان، نگهبان حیثيّت است و بردباری دهن‌بندِ احمق، و عفو زکات پیروزی است.
باارزش‌ترین توانگری، ترک آرزوهاست.
دوستی، خویشاوندی اکتسابی است.
هر کس حیا به او لباس بپوشاند، مردم عیب او را نبینند.
با کرامت و بخشش است که ارزش‌ها عظمت پیدا می‌کند.
آدم طمع‌کار همواره در گرو ذلّت و پستی است.
ایمان، معرفت قلبی است و اقرار به زبان و عمل به اعضا و جوارح.
هر کس نزدیک توانگر وارد شود و به خاطر توانگريِ او فروتنی کند، دو سوم دین خود را از دست داده است.
هر کس دلش به محبت دنیا شیفته شد، دل او به سه چیز از دنیا می‌چسبد: اندوهی که از او ناپدید نشود و طمعی که رهایش نسازد و آرزویی که به آن نخواهد رسید.
قناعت، برای به دست آوردن مُلک کافی است و نیز برای وصول به نعمت‌ها، اخلاق نیکو کفایت می‌کند.
با کسی که روزی به او روی آورده، شرکت (همکاری) کنید، زیرا او شایسته‌تر به توانگری و سزاوارتر به روی آوردن بهره و منفعت است.
هر کس با دستی کوتاه (ناتوان) عطا کند، با دستی بلند (توانا) به او عطا شود.
هرگز کسی را به مبارزه دعوت نکن و اگر به مبارزه دعوت شدی، بپذیر، زیرا کسی که دعوت به مبارزه کند، ظالم است و ظالم همواره شکست خورده است.
بهترین خصلت‌های زنان، بدترین خصلت‌های مردان است: کبر، ترس و بخل. پس اگر زن متکبّر باشد، در برابر هیچ‌کس جز همسرش سر فرود نیاورد و اگر بخیل باشد، مال خود و مال شوهرش را حفظ می‌کند و اگر ترسو باشد، از هر چیزی که حالت تعرّض به او داشته باشد، وحشت می‌کند.
عاقل کسی است که هر چیز را در محل خود قرار می‌دهد.
زن [با توجه به طبیعت شهوانیش]، شرّ است و بدترین چیزی که در اوست، این است که چاره‌ای از او نیست.
هر کسی سستی را اطاعت کند، حقوق را ضایع سازد و هر کس سخن‌چین را اطاعت نماید، دوست را تباه کند.
سنگِ غضب در بنای خانه، ضامن ویرانی آن است.
روز محاسبه‌ی مظلوم بر ظالم، سخت‌تر است از روز ستم ظالم بر مظلوم.
به خدا تقوا بورز، اگرچه اندک باشد و بین خود و خدا پرده‌ای قرار بده، اگرچه نازک باشد.
برای خدا در هر نعمتی حقّی است. پس هر کس آن حق را ادا کرد، به آن نعمت اضافه شد و اگر در ادای آن حق کوتاهی ورزید، به خطر زوالِ نعمت دچار شد.
کرامتِ نفس؛ مهرانگیزتر از خویشاوندی است.
هر کس درباره‌ی تو گمان خوش داشت، گمان او را تصدیق کن.
کسی که دستِ کرامتِ خود را از دودمانش برمی‌دارد، یک دستِ او از آنان برداشته می‌‍‌شود و در مقابل، دست‌های فراوانی از او برداشته خواهد شد. هر که خوی نرم دارد، از محبت همیشگی دودمانش برخوردار خواهد بود.
بار خدایا! من این مردم را دچار ملالت کرده‌ام، آنان نیز مرا گرفتار ملالت نموده‌اند. من اینان را افسرده ساخته‌ام، آنان هم مرا افسرده و ناراحت کرده‌اند. بهتر از آنان را به جای آنان بر من عنایت فرما، و بدتر از من را به جای من نصیب آنان بنما.
شعله‌های جنگ زبانه می‌کشد و روشنایی شعله‌های جنگ سر بر کشیده است. صبر و بردباری برای استقبالِ رویدادهای کارزار را دریابید، زیرا شکیبایی و تحمل، بهترین انگیزه برای پیروزی است.
جهاد [با دشمنان خدا] دری از درهای بهشت است که [خداوند این در را] به روی خواصّ اولیاء خود باز کرده است.
سوگند به خدا! هیچ قومی در خانه‌ی خود مورد حمله و هجوم قرار نگرفت، مگر این‌که ذلیل شد.
کسی که اطاعت نمی‌شود، رأیی ندارد.
هشیار باشید! شما در این زندگی، روزگار آرزو را می‌گذرانید که اجل را به دنبال دارد. کسی که در روزگار آرزو و پیش از آن‌که اجلش فرا رسد، عمل نماید، عمل برای او سودمند خواهد بود و مرگی که به سراغش آمده است، ضرری برای او وارد نخواهد ساخت.
از زنان پلید بترسید و از خوبان آنان برحذر باشید. در کارهای نیکو از زنان اطاعت مکنید، تا در کارهای زشت طمعی نورزند.
زهد، کوتاه کردن آرزوست، و شکر هنگام برخورداری از نعمت‌ها، و پرهیزکاريِ شدید در زمان رویارویی با محرّمات.
ای بندگان خدا، از گناهان مهلک و عیوبی که خدا را به سخط و غضب می‌آورد، بپرهیزید.
مردانِ کارآزموده‌ی اجتماعی و سیاسی با حالات تصنّعی می‌توانند خود را بر فراستِ زمامداران عرضه کنند، و خوش خدمتی خود را به رخ آنان بکشند، در صورتی که پشت این نقاب ساختگی، نه خیرخواهی و خیراندیشی دارند و نه امانت‌داری برای انجام وظایف خود.
تو به بهانه‌ی اشتغال به کارهای بزرگ از ضایع کردن حق کوچک معذور نیستی.
عمل هر روز را در همان روز به جای بیاور، زیرا برای هر روز موقعیت و قانون خاصی حکم‌فرماست.
هیچ چیزی به انتقام خداوندی نزدیک‌تر و از نظر نتایج وخیم‌تر و برای نابود کردن نعمت خداوندی مؤثرتر و برای منقرض ساختن روزگار دولت، قاطع‌تر از خونریزی به ناحق وجود ندارد.
خداوند سبحان [در روز قیامت] حکم میان بندگان خود را از حکم درباره‌ی خون‌هایی که ریخته‌اند، آغاز خواهد کرد.
بپرهیز از خودپسندی و بالیدن به خود، و از اطمینان به آن‌چه که از نفس خود، تو را به خودپسندی وادار کرده است.
اگر نفس خود را از مقداری فراوان از چیزهایی که دوست می‌داری، به خاطر ترس از یک ناگواری، بازنداری، هوی و هوس‌های نفسانی تو را به مقداری فراوان از ضررها می‌کشاند.
دنیا جایگاه عمل در آزمایش‌هاست. کسی که در این دنیا زندگی می‌کند، هرگز ساعتی در فراغت به سر نمی‌برد، جز این‌که همان فراغتش روز قیامت برای او حسرتی خواهد بود.
برترین چیزی که از این دنیا به آن نایل می‌شوی، خاموش کردن باطلی یا زنده کردن حقی باشد.
شادی تو در آن اندوخته‌های نیکو باشد که برای ابدیت از پیش فرستاده‌ای و تاسف و حسرتت درباره‌ی چیزی باشد که پس از خود به جای می‌گذاری و تمامی اهتمام تو درباره‌ی پس از مرگ باشد.
جز این نیست که مَثَل دنیا مانند ماری است که لمس آن نرم و زهرش کشنده است.
هرگاه دنیادار به خوشی آن اطمینان داشته باشد، دنیا او را به نتایج وحشتناک می‌کشاند، یا اگر در آن به انس گرفتن آرمید، او را به وحشت می‌رساند.
از گذشته‌ی دنیا برای آیندهچی آن عبرت بگیر و تجربه بیندوز، زیرا بعضی از امور دنیا همانند بعضی دیگر است و آخر آن به اول آن ملحق و ضمیمه می‌شود و همه‌ی امور دنیا حجابی بین انسان و هدفِ اعلای او بوده و در آخر کار از او جدا می‌گردد.
بپرهیز از هر عملی که در نهان انجام داده می‌شود، ولی در آشکار مورد شرمندگی می‌باشد.
بپرهیز از هر عملی که اگر درباره‌ی آن سؤال شود، صاحب آن منکر شود یا از آن پوزش بطلبد.
از رفاقت با کسی که رأیش سست و بی‌پایه و عملش زشت است، پرهیز کن، زیرا محاسبه‌ی ارزش هم‌نشین با هم‌نشین صورت می‌گیرد.
بپرهیز از آن‌که مرگ بر سرت تاختن آورد و تو در طلب دنیا از پروردگارت گریخته باشی.
غضب خود را فرو بَر و تحمّل داشته باش و هنگام توانایی، بخشش و چشم‌پوشی کن و هنگام خشم، بردبار باش و هنگام قدرت، عفو و اغماض کن.
با کرامت باش، نه اسراف‌گر، حسابگر باش، نه ممسک و لئیم.
باارزش‌ترین بی‌نیازی ترک آرزوست.
هر کس آرزو را طولانی کند، به بدکرداری دچار شود.
بهترین و بافضیلت‌ترین مؤمن کسی است که جان و دودمان و مالش را در راه خدا تقدیم بدارد، زیرا هر چیزی که تو از پیش می‌فرستی، ذخیره‌اش برای تو می‌ماند و آن‌چه پشت سر خود می‌اندازی، خیرش برای دیگری است.
بپرهیز از هم‌نشینی مردم فاسق، زیرا همواره شرّ به شرّ ملحق می‌شود.
از غضب بپرهیز، زیرا غضب، لشکری بزرگ از لشکریان شیطان است.
روزگار آدمی با دو روز می‌گذرد: یک روز به سود تو و روز دیگر به ضرر توست. و به یقین این دنیا خانه‌‌ای است دگرگون شونده. پس آن‌چه از آنِ توست، سراغ تو خواهد آمد، اگرچه ناتوان باشی، و آن‌چه به ضرر توست، نمی‌توانی آن را از خود دفع کنی، اگرچه قدرتمند باشی.
فقر، آدم باهوش را از اقامه‌ی دلیل لال می‌کند.
انسان تنگدست در شهر خویش بیگانه است.
ناتوانی آفتی است و شکیبایی، دلاوری و پارسایی ثروت و پرهیزکاری سپری است و چه هم‌نشین خوبی است رضایت در زندگی.
سینه‌ی انسان عاقل، صندوق راز اوست و گشاده‌رویی طناب محبت و بردباری مخفی‌کننده‌ی عیوب است.
مسالمت و مدارا، نهانگاه عیوب است.
هر کس از خود راضی باشد، ناراضیان وی فراوان خواهند بود.
در آن هنگام که دنیا به کسی روی آورد، نیکویی‌های دیگران را به او عاریت می‌دهد و اگر دنیا از کسی رویگردان شود، نیکویی‌های خود را از او می‌گیرد.
با مردم چنان بیامیزید که اگر در آن حال بمیرید، برای شما بگریند و اگر زنده ماندید، همواره به شما مهر و محبت بورزند.
هنگامی که بر دشمنت پیروز شدی، عفو و بخشش را شُکر غلبه‌ات بر او قرار بده.
ناتوان‌ترین مردم کسی است که از به دست آوردن دوستان عاجز است و ناتوان‌تر از آن، کسی است که دوستی را پیدا کند و او را از دست بدهد.
هنگامی که مقدّمات نعمت‌ها به شما رسید، با کمی ِ سپاسگزاری، دنباله‌ی آن‌ها را از دست مدهید.
هر کس نزدیکانش او را ضایع کنند، دوستی و الفت با دیگران را به دست آورد.
امور چنان تسلیم مقدّرات است که حتی گاهی تدبیر موجب مرگ می‌شود.
ترس و هراس، همراه نومیدی است و شرمندگی با محروميّت، و فرصت‌ها مانند ابر در گذر است و فرصت‌های خیر را غنیمت بشمارید.
هر کس عقلش او را عقب بیندازد، نژاد و نَسَبش نمی‌تواند او را پیش ببرد.
از کفّاره‌های گناهان بزرگ، رسیدن به فریادِ فریادخواه و برطرف کردنِ اندوهِ آدم غمگین است.
تا زمانی که دردت با تو می‌سازد، تو هم با دردت بساز.
بهترین پارسایی، پنهان داشتن پارسایی است.
ایمان بر چهار پایه مستحکم است: صبر، یقین، عدل و جهاد.
هر کس به بهشت اشتیاق دارد، شهوات را از دل بزداید و هر کس از دوزخ بترسد، از محرّمات اجتناب نماید.
هر کس در دنیا پارسایی پیشه کند، مصیبت‌ها را ناچیز یابد و هر کس در انتظار مرگ باشد، سبقت به خیرات نماید.
هر کس عناد ورزید، راه‌ها برای او سنگلاخ و ناهموار گشت و شئون زندگی‌اش دچار مشکلات و راه رهایی برای او تنگ شد.
آدم نیکوکار بهتر از خودِ کار، و عامل شر از خود شر، بدتر است.
بی‌نیازترین بی‌نیازی‌ها عقل است و بزرگ‌ترین نیازمندی حماقت و وحشتناک‌ترین تنهایی خودپسندی است و بهترین و باکرامت‌ترین حیثیت، اخلاق نیکو.
بپرهیز از رفاقت آدم احمق، زیرا او می‌خواهد سودی به تو برساند، [ولی] ضرر وارد می‌سازد.
بپرهیز از شخص بخیل، زیرا او آنچه را که تو به آن از همه چیز محتاج‌تری، از تو دور می‌کند.
بپرهیز از رفاقت با انسان تبهکار، زیرا او تو را به هیچ و پوچ می‌فروشد.
بپرهیز از دروغگو، زیرا او مانند سراب است که دور را به تو نزدیک و نزدیک را به تو دور می‌نماید.
زبان عاقل در پشتِ قلبِ او و قلب احمق، در پشت زبانش قرار دارد.
قلب احمق در دهان اوست و زبان خردمند در قلب اوست.
زشتی که تو را غمگین کند، بهتر از کاری است که تو را به نخوت کشاند.
حیثیت انسان به اندازه‌ی همّت اوست و صدق و صفای او به اندازه‌ی رادمردی‌اش، و شجاعت او به اندازه‌ی عظمتِ طبعش و پاکدامنی او به اندازه‌ی غیرتش.
پیروزی با حسابگری‌ست و حسابگری با کوشش فکر، و فکر با راز داری.
عیب تو پوشیده است، تا زمانی که دنیا به تو روی آورد.
شایسته‌ترین مردم به عفو و بخشیدن، تواناترین آنان به کیفر دادن است.
سخاوت آن است که پیش از سؤال و تقاضا انجام بگیرد و اما پس از خواستن، یا از شرم است و یا برای فرار از توبیخ.
هیج بی‌نیازی مانند عقل و خرد نیست و هیچ فقری مانند نادانی و هیچ ارثی مانند فرهنگِ شایسته و هیچ پشتیبانی مانند مشورت نمی‌باشد.
صبر و شکیبایی بر دو قسم است: شکیبایی در برابر آنچه از آن کراهت داری و شکیبایی در برابر آنچه دوست داری.
بی‌نیازی در غربت، وطن است و نیازمندی در وطن، غربت.
قناعت، مالی است فناناپذیر.
مال، اصل و مایه‌ی شهوت‌هاست.
کسی که تو را از یک ناگواری بترساند، مانند کسی است که به تو مژده داده است.
زبان، حیوانی است درّنده که اگر رها شود، می‌گزد.
زن، عقربی است دارای گزیدن شیرین.
شفاعت کننده، بالِ جوینده است.
مردم دنیا مانند کاروانی هستند که آنان را به حرکت درآورده‌اند و می‌رانند، در حالی که آنان در خوابند.
از دست رفتن دوستان، غربت است.
فوت شدن حاجت، بهتر از مطالبه‌ی آن از دستِ شخص ناشایست است.
از عطا کردن اندک شرمگین مباش، زیرا ناامیدی از آن کم‌تر است.
پاکدامنی زینت فقر است و سپاسگزاری زینت توانگری.
هنگامی که درودی به تو گفته شد، با درودی بهتر آن را پاداش بده و هنگامی که دستی به تو عطایی کند، تو با بیش از آن عطا، مقابله کن و با این حال برتری از آنِ کسی است که آغاز کرده است.
هنگامی که عقل کامل شد، سخن کم می‌شود.
هر کس خود را بر مردم پیشوا قرار داد، نخست پیش از تعلیم دیگران به تعلیم خویشتن بپردازد و تأدیب خویشتن را پیش از تأدیب زبانش انجام دهد و آن کس که به تعلیم و تربیت خویشتن بپردازد، از معلم و مربّی مردم، به تجلیل و تعظیم شایسته‌تر است.
هر آن چه قابل شمارش است، پایان می‌پذیرد و هر آن چه مورد انتظار است، فرا می‌رسد.
امور زندگی وقتی به ابهام و اشتباه افتاد، آخر آن‌ها را با ابتدای آن‌ها باید محاسبه نمود.
حکمت را هر جا باشد، بگیر، زیرا حکمت گاهی در سینه‌ی منافق به حرکت درمی‌آید تا از آن بیرون آید و نزد آنان که شایسته‌ی آن هستند، می‌آرامد و در سینه‌ی مؤمن جایگیر می‌شود.
حکمت، گمشده‌ی مؤمن است.
بگیر حکمت را، اگرچه حامل آن از اهل نفاق باشد.
ارزش هر انسانی، ناشی از آن امتیاز نیکوست که در اوست.
نسبت صبر بر ایمان، مثل نسبت سر است بر بدن و خیری در آن جسد نیست که سر ندارد و همچنین خیری در آن ایمان نیست که از صبر برخوردار نباشد.
من در شگفتم از کسی که توانایی توبه و استغفار دارد، با این حال مأیوس می‌شود!
هر کس بین خود و خدا را اصلاح کند، خداوند بین او و مردم را اصلاح نماید و هر کس امر آخرت خود را اصلاح کند، خداوند امر دنیای او را اصلاح نماید و هر کس پند دهنده‌ای از ذات خود برای خویشتن داشته باشد، برای او از طرف خدا نگهبانی به وجود می‌آید.
بخیل در این دنیا، مانند فقرا زندگی می‌کند و در آخرت، مانند توانگران محاسبه می‌شود.
آن کس که در برابر حق عرض اندام نماید، آینده‌ای جز نابودی ندارد.
انسانی که به شناخت خویشتن نایل نشده، در پست‌ترین تاریکی نادانی غوطه‌ور است.
اصل ریشه‌ای که بر تقوا روییده، هلاک نمی‌شود و زراعت قومی که در زمین تقوا کاشته شده باشد، از تشنگی نخواهد خشکید.
ظاهر قرآن زیبا و شگفت‌انگیز است و باطن آن عمیق. شگفتی‌های قرآن فناناپذیر است و معانی بی‌نظیرش را پایانی نیست و تاریکی‌ها بدون استمداد از آن مرتفع نخواهد شد.
آغاز و اساس دین، معرفت خداست و کمالِ معرفتِ او تصدیقش، و غایت تصدیق او توحیدش، و حدّ اعلای توحید او اخلاص به مقام کبریایی‌اش و نهایت اخلاص به او، نفی صفات از ذات اقدسش.
آن کس که خداوند سبحان را توصیف کند، همسان برای ذات بی‌همتایش سازد، و دویی در یگانگی‌اش درآورد و مقام والای احديّت را تجزیه نماید. پندار تجزیه در وحدتِ ذاتش نشان نادانی است که خدا را قابل اشاره انگارد و با آن اشاره محدودش سازد و چون معدودها، به شمارشش درآورد.
تحصیل علم و یقین به برخی از مطالب قرآنی، مطابق پیمانی که از بندگان گرفته شده، لازم است و در برخی دیگر که اسرار و رموز قرآنی محسوب می‌شوند، مردم را به تنگنای لزوم معرفتِ آن‌ها مجبور ننموده است.
سیلِ انبوهِ فضیلت‌های انسانی- الهی، از قلّه‌های روح من به سوی انسان‌ها سرازیر می‌شود.
ارتفاعاتِ سر به ملکوت کشیده‌ی امتیازاتِ من، بلندتر از آن است که پرندگان دورپرواز بتوانند هوای پریدن روی آن ارتفاعات را در سر بپرورانند.
دمساز طبع درشت‌خو، چونان سوار بر شتر چموش است که اگر افسارش را بکشد، بینی‌اش بریده شود و اگر رهایش کند، از اختیارش به‌در می‌رود.
دنیای شما نزد من، از اخلاط دماغ یک بُز ناچیزتر است!
شما ای مردم! به وسیله‌ی ما دودمان محمد (ص) از تاریکی‌های جهل و فساد رها شده، راه هدایت را در پیش گرفتید و گام بر فراز اعتلا نهادید. شب‌های تیره و تار جاهليّت را به وسیله‌ی تکاپوها و ارشادهای ما پشت سر گذاشتید، تا فروغ بامدادِ اسلام، بر عقول و دل‌های شما درخشیدن گرفت.
ناشنوا باد، گوشی که نصایح رسا و سازنده را درنیابد! کسی که فریاد بلند، گوشش را کوبیده و كَر ساخته، چگونه از صدای ضعیف تأثر خواهد پذیرفت؟
من نگهبانيِ شما را در راه‌های حق که در میان جاده‌های ضلالت کشیده شده، به عهده گرفته‌ام.
اندیشه‌ی کسی که از من تخلّف کند، از دریافت حق و حقیقت به دور افتاد.
ما امروز راه حق و باطل را تفکیک نمودیم و هر کسی راه خود را پی گرفت. کسی که اطمینان به آب دارد، سوز عطش طاقت از دستش برنخواهد گرفت.
ای مردم! امواج توفانی فتنه‌ها را که حیات شما دریانوردان اقیانوس هستی را به تلاطم انداخته است، با کشتی‌های نجات بشکافید و پیش بروید. از راه عداوت و نفرت از یکدیگر برگردید، و طریق مهر و محبت پیش بگیرید.
آن کس به مقصود خویشتن نایل گشت که پر و بالی داشت و به پرواز درآمد، یا فاقد قدرت بود و از هجوم به مخاطرات خودداری کرد و آسوده شد.
من همواره به کمكِ انسان حق‌طلب، اِعراض‌کنندگان از حق را، و با انسانِ حق‌شنو که مطیع وظایف الهی است، گنهکارِ آشوبگر را خواهم کوفت تا آنگاه که واپسین روز حیاتم فرا رسد.
سوگند به خدا! من از آن هنگام که خداوند متعال پیامبرش را به پیشگاه خود خوانده، تا به امروز، همیشه از حقّ قانونی خود رانده شده‌ام و دیگران در قلمرو اختصاصی من به تاختن درآمده‌اند.
گشایش کارهای اجتماع در عدالت است و کسی که عدالت برای او تنگی ایجاد کند، ستم برای او تنگناتر خواهد بود.
آن کس که بهشت و دوزخ را پیش رو دارد، [از بازیچه‌ها و آرزوهای دور و دراز و بی‌تفاوتی‌ها] رویگردان است.
آن مدعی که ادعایش اساسی ندارد، هلاکت در انتظار اوست، و کسی که افترا به واقعیات زند، به استقبال نومیدی و سقوط می‌شتابد.
به شما هشدار می‌دهم: خطاهایی که مردم مرتکب می‌شوند، چونان اسب‌های چموشند که خطاکاران بر آن‌ها سوار گشته، با افسارهایی از دست رفته، در بیراهه‌ها و سنگلاخ‌ها می‌تازند. پایانِ این تاخت و تاز طغیانگرانه، آتش است.
هواخواهانِ باطل از قدیم در اکثريّت‌اند و اگر در اقلّيّت باشد، [نقصی برای حق نیست] با این حال اجرایش امکان‌پذیر و قابل تحقّق است. چه اندک است بازگشتِ آن‌چه که روی گردانده، به گذشته خزیده است.
[مردم بر سه گروه‌اند:] تکاپوگر پویا که نجات پیدا می‌کند و جوینده‌ی كُندرو که برای او امیدی هست، و تقصیرکننده‌ی تبهکار که سقوطش در آتش است. انحراف به راست و چپ (افراط و تفریط) گمراهی، و جاده‌ی اصلی راه وسط است.
از خانه‌هایتان برای تشکیل اجتماعاتِ ویرانگر بیرون نیایید. آشتی و الفت در میان خود به وجود بیاورید، توبه و بازگشت به سوی خدا در دسترس شماست.
اگر شما می‌دیدید آن‌چه را که افراد نوع شما پس از عبور از دالان اسرارآمیز مرگ دیدند، شیون می‌کردید و به اضطراب می‌افتادید و به شنیدن حقایق تن درمی‌دادید و اطاعت از حقایق می‌کردید.
از طرف خداوند متعال، بعد از رسولان آسمانی، کسی جز بشر تبلیغ نمی‌کند.
مال و فرزندان، كِشتگاه دنیاست و عمل صالح، محصولی از كِشتگاه دنیا برای آخرت است.
هیچ کسی چون دودمان آدمی پریشانی‌های او را به آسایش مبدّل نمی‌کند. دودمان آدمی مهربان‌ترین مردم در هنگام فرود آمدن حوادثِ سخت و ناگوار است.
زمانی که خداوند برای یک انسان زبان راستین در میان مردم قرار می‌دهد، برای او بهتر از مالی است که دیگران از او ارث خواهند برد.
بپرهیز از دوست داشتن مدّاحی و تملّق دیگران، زیرا این صفات پلید از محکم‌ترین فرصت‌ها برای شیطان است که نیکی نیکوکاران را در آن محو می‌سازد.
بپرهیز از شتابزدگی در امور، پیش از رسیدنِ زمانِ آ ن‌ها، و از سستی و درماندگی در موقعیت مقتضی آن امور.
از هیجان و تندی برحذر باش و آن‌ها را مهار کن، تا غضب فرو نشیند و اختیار خود را مالک شوی.
در هر صبح و شام به خدا تقوا بورز و بر نفس خود از فریب دنیا بترس و در هیچ حالی از آن، احساس امن و امان مکن.
هر که زنی به مؤمنی بدهد که به او انس گیرد حق تعالی ملکی را در قبر مونس او گرداند به صورت محبوب‌ترین اهل او نزد او.
هر که در بیماری عیادت مؤمنی بکند ملائکه او را از همه جهت فرو گیرند و گویند خوشا به حال تو و گوارا باد بهشت از برای تو.
گرامی‌ترین مردم بر مردم کسی است که خیرش به ایشان برسد و از ایشان مستغنی باشد و از ایشان سؤال نکند.
هر که جامه‌ی زیادتی داشته باشد و داند که برادر مؤمنش به آن محتاج است به او ندهد حق تعالی او را سرنگون در آتش جهنم اندازد.
هر که سیر بخوابد و نزدیک او مؤمن گرسنه باشد حق تعالی به ملائکه فرماید که شما را گواه می‌گیرم بر این بنده که من او را امری کردم و نافرمانی من کرد و اطاعت دیگران کرد بدانید که او را به عمل خود گذاشتم و هرگز او را نیامرزم.
هر که حاجت برادر مؤمن خود را برآورد حق تعالی صد حاجت او را برآورد که یکی بهشت باشد.
هر که غمی از مؤمنی بردارد حق تعالی غم‌های آخرت او را بردارد.
هر که مؤمنی را اعانت کند بر ظالمی خدا او را یاری کند در گذشتن بر صراط در وقتی که قدم‌ها بلغزد.
هر که مؤمنی را آب دهد در وقت تشنگی حق تعالی از شراب بهشت او را سیراب کند.
هر که بر مؤمنی جامه‌ای بپوشاند در وقتی که عریان باشد خدا او را دیبا و حریر بهشت بپوشاند و هر که جامه‌ای بر او بپوشاند در غیر عریانی پیوسته در ضمان خدا باشد از بلاها تا از آن جامه برای مؤمن تاری باقی باشد.
هر که بعد از مردن کفن بپوشاند بر مؤمنی چنان باشد که او را از هنگام ولادت تا وقت مردن جامه داده باشد.
هر که خود را از بدگویی در عرض مسلمانان نگاه دارد خدا گناهش را در قیامت بیامرزد.
از جمله‌ی ضعف و سستی آن است که کسی به تو احسانی کند و تو به عوض مکافات او نکنی.
چون مهمان بیاید او را اعانت و یاری کنید در فرود آمدن و وقتی که خواهد بار کند و برود او را مدد نکنید بر رفتن که این دلیل بر خسّت نفس است و در رفتن توشه همراهش بکنید و توشه‌ی نیکو و خوشبو به عمل آورید که این، دلیل جوانمردی است.
یک برادر مؤمن را که از برای خدا با او برادری کنم و سیر کنم نزد من بهتر است از آنکه ده مسکین را سیر کنم.
هرگاه شما را به عروسی بطلبند دیر بروید زیرا که دنیا را به یاد شما می‌آورد و چون شما را به جنازه بخوانند زودتر بروید چون آخرت را به یاد شما می‌آورد.
رازی به زنان مگویید و درباره‌ی خویشان شما آنچه گویند اطاعت مکنید.
لعنتی که از دهان شخصی بیرون می‌آید می‌گردد اگر صاحبش را بیابد آنجا قرار می‌گیرد اگر نه به گوینده‌اش برمی‌گردد.
هر که طعنی بکند در روی مؤمنی به بدترین مردن‌ها بمیرد سزاوار است که عاقبتش به خیر نباشد.
هر مسلمانی که به دیدن مسلمانی بیاید یا پی کاری بیاید او در خانه باشد و او را رخصت ندهد و بیرون نیاید پیوسته در لعنت خدا باشد تا به یکدیگر ملاقات کنند.
سه چیز است که هر که مرتکب آنها شود پیش از مردن عقوبت آنها را می‌یابد: ظلم و قطع صله‌ی رحم و قسم دروغ و بسیار است که جماعتی بدکردارند و به سبب صله‌ی رحم مال و فرزندان ایشان بسیار می‌شود و قسم دروغ و قطع صله‌ی رحم خانه‌ها را از اهلش خالی می‌کند و نسل را منقطع می‌کند.
هر که بر غلامی یا کنیزی به قدری از حدود الهی بزند بی‌آنکه جرمی از او صادر شده باشد که به حسب شرع مستحق آن حد شده باشد گناه او را کفاره‌ای نیست به غیر از آزاد کردن او.
واجب است از برای مؤمن بر مؤمن که هفتاد کبیره‌ی او را بپوشاند.
تبسّم کردن در روی برادر مؤمن حسنه است و خاشاکی از او برداشتن حسنه است و خدا هیچ عبادتی را دوست‌تر از شاد گردانیدن مؤمن نمی‌دارد.
یک حج بهتر است از هفتاد بنده آزاد کردن و خرج کشیدن و نفقه دادن اهل یک خانه از مسلمانان که ایشان را سیر کند و بپوشاند و روی ایشان را از سؤال کردن حفظ کند بهتر است از هفتاد حج.
مؤمنی که برادر مؤمنش حاجتی به نزد او بیاورد و او قادر نباشد بر برآوردن حاجت او دلش غمگین شود به سبب این خدا بهشت را بر او واجب گرداند.
هر که در انگشتر خود آیه‌ای از قرآن نقش کند آمرزیده شود.
سه چیز است که خدا به هیچ وجه در آن رخصتی نداده است: اول پس دادن امانت از هر که باشد خواه نیکوکار و خواه بدکار، دوم وفا به عهد و پیمان کردن خواه با نیکوکار و خواه با بدکار، سوم نیکی با پدر و مادر خواه نیکوکار باشند و خواه بدکردار.
کسی که از روی خشم و غضب به سوی پدر و مادر نظر کند در وقتی که بر او ظلم کنند خدا هیچ نماز او را قبول نکند.
یک شب تب برابر است با عبادت یکساله و دو شب تب برابر است با عبادت دو ساله و سه شب تب برابر است با عبادت هفتاد ساله.
اگر مصاحبت کنی با مثل و مانند خود مصاحبت و رفاقت بکن و با کسی رفیق مشو که خرج تو را کشد که این موجب خواری مؤمن است.
کسی که به کشتی سوار می‌شود برای تجارت دین خود را در معرض تلف درآورده است.
هر که خشمی را فرو خورد و قادر باشد که آن را به عمل آورد حق تعالی دلش را از ایمنی و ایمان پر کند در روز قیامت.
مذاکره‌ی علم ثواب نماز مقبول دارد.
از مشقت زندگانی است خانه‌ی تنگ.
هر اهل خانه‌ای که نزد ایشان گوسفند شیردهی باشد هر روز دو مرتبه ملائک به ایشان گویند خدا شما را برکت دهد.
چون به طلب حاجت بیرون بروید در روز بروید که در شب حاجت برآورده نمی‌شود.
کسی که طلب دنیا کند برای آنکه از مردم سؤال نکند و روزی عیال خود را فراخ گرداند و با همسایگان خود احسان کند در روز قیامت روی او مانند ماه شب چهارده باشد.
بهشت بر سخن‌چینان حرام است.
هر که به سوی پادشاه ظالمی برود و او را امر به پرهیزکاری بکند و پند و نصیحت بگوید او را مثل ثواب جن و انس بوده باشد.
یک نشستن با کسی که اعتماد بر او داشته باشم نزد من بهتر است از عبادت یک سال.
عطسه نیکو چیزی است نفع می‌رساند به بدن و خدا را به یاد می‌آورد.
خدا دوست می‌دارد کسی را که خوش طبعی کند میان مردم مادامی که فحش نگوید.
مردم یا مؤمن‌اند یا جاهل پس مؤمن را آزار نباید کرد و با جاهل بی‌خردی نباید کرد و اگر نه مثل او خواهی بود.
با منافق با زبان خوش سازگاری بکن و محبت قلبی خود را خالص گردان برای مؤمنان و اگر یهودی با تو همنشینی کند نیکو مجالست کن با او.
در نمک شفای هفتاد نوع از انواع درد هست و اگر مردم بدانند که چه منفعت‌ها در نمک هست مداوا نکنند مگر به آن.
بدنی که بیماری نکشد طغیان به هم می‌رساند و در چنین بدنی خیری نیست.
اگر کسی با گبری مصافحه کند دستش را بشوید.
هر که ميّتی را غسل بدهد و آنچه از عیب‌های آن ميّت بر او ظاهر شود به کسی نقل نکند گناهانش آمرزیده شود.
هر که کفن کند مؤمنی را چنان است که ضامن پوشش او شده باشد تا روز قیامت و هر که بکند از برای مؤمنی قبری چنان باشد که او را در خانه‌ی موافقی جا داده باشد تا روز قیامت.
هر مؤمنی که به قصد دیدن برادر مؤمن خود از خانه بیرون رود حق او را شناسد حق تعالی به هر گامی حسنه‌ای در نامه‌ی عملش بنویسد و گناهی از او محو کند و درجه‌ای برای او بلند کند.
در قیامت سه کس در سایه‌ی عرش الهی باشند در روزی که سایه‌ای به غیر آن نباشد: کسی که برادر مسلمان خود را زنی بدهد و کسی که خادمی به او بدهد و کسی که راز او را پنهان دارد.
چون کسی بیمار شود مردم را رخصت دهد که به عیادت او بیایند به درستی که هیچ کس نیست مگر آنکه او را دعای مستجابی هست.
پرهیز آن نیست که در اصل، چیزی نخوری بلکه آن است که بخوری و کمتر بخوری.
مؤمن می‌باید از پنج چیز خالی نباشد: مسواک و شانه و جانماز و تسبیحی از تربت که سی و چهار دانه باشد و انگشتر عقیق.
بهترین عیش دنیا فراخی خانه و بسیاری دوستان است.
مردم در طعام خوردن میانه‌رو باشند همیشه بدن ایشان صحیح باشد.
شوخی و کج خلقی طفل در کودکی علامت آن است که در بزرگی دانا و بردبار خواهد بود.
خدا غضب نمی‌کند برای چیزی مثل آنکه غضب برای ظلم بر زنان و طفلان می‌کند.
عیال آدمی اسیران اویند. پس کسی را که خدا نعمتی به او کرامت کند بر اسیران خود توسعه کند اگر نکند به زودی آن نعمت از او زایل می‌شود.
دیده‌ی خود را به خواب عادت مده که هیچ عضوی در بدن شکر خدا کمتر از دیده نمی‌کند.
هر که مست شود از شراب و بعد از آن تا چهل روز بمیرد نزد خدا مانند بت پرست باشد.
بسیار پرده از میان خود و برادر مؤمن خود برمدار که باعث برطرف شدن حیاست.
هیچ چیز شیطان و لشکرهای او را مجروح نمی‌کند مثل رفتن برادران مؤمن به دیدن یکدیگر از برای خدا.
نیکی زندگانی در گشادگی خانه و بسیاری خدمتکاران است.
در خانه‌ای که صورتی در برابر تو باشد نماز مکن مگر آنکه چاره نداشته باشی پس سر آن صورت را قطع کن و نماز بکن.
هر بالی که کبوتر می‌زند باعث نفرت و گریختن شیطان می‌شود.
بامداد به سوی چیزی که موجب عزّت توست برو یعنی بازار.
کسی که نخرد مگر به قسم و نفروشد مگر به قسم حق تعالی در قیامت نظر رحمت به سوی او نمی‌فرماید.
در مزد گرفتن برای نوشتن قرآن باکی نیست.
مسلمان نباید که با گبر در یک کاسه چیزی بخورد یا با او در یک فرش بنشیند یا با او مصاحبت کند.
اگر محتاج شوی به طبیب ترسا باکی نیست که بر او سلام کنی و او را دعا کنی که دعای تو نفعی به او نمی‌رساند.
سزاوار آن است که آدمی مصاحبان پدر خود را نگاه دارد که نیکی او به ایشان مانند نیکی با پدر است.
چون سه نفر در مجلسی باشند دو تای ایشان با یکدیگر سرگوشی نکنند که موجب اندوه و ایذای آن رفیق دیگر است.
مزاح مکن که نور ایمانت را می‌برد و مروّت مردیت را سبک می‌کند.
گرامی‌ترین شما نزد خدا کسی است که تقیه بیشتر کند.
برای پول درآوردن یا گرد‌آوردن آن، باید بتوانید با آن شاد باشید.
برای کامروا بودن و شاد زندگی کردن، سخن های ناخوشایند را نشنیده بگیر و ستایش‌ها را در ذهن نگه دار.
اگر بیش از اندازه وابسته به پول باشید، پول درآوردن و نگه داشتن آن برایتان دشوار خواهد بود.
اگر من زیاد پول داشته باشم، دیگران بی‌پول می‌مانند! این نابخردانه‌ترین باور است.
هر کس باید بپذیرد که ارزش کمک – وام، قرض گرفتن – را دارد. زیرا توانایی شما برای پذیرش کمک دیگران، تعیین کننده‌ی توانایی شما برای کسب دارایی است.
پول، یک بازی است و شما با بازی کردن برنده می‌شوید نه با زجر کشیدن.
توانگران و تهیدستان، دو نگرش کاملاً متفاوت [ =دیگرگون ] نسبت به پول داشته‌اند. تهیدستان، آرزو می‌کرده‌اند پول به دست آورند و توانگران، باور داشته‌اند که به دست می‌آورند.
احساس توانگر بودن، دارایی راستین را در پی خواهد داشت.
خطاهایی که برنده‌ها انجام می‌دهند به مراتب بسیار بیشتر از خطاهایی است که بازندگان انجام می‌دهند و به همین دلیل است که آنها برنده‌اند.
توانگر بودن یک هدف نیست، بلکه یک فرآورده ی جنبی است.
برای توانگر بودن باید بتوانید نسبت به توانگران دیگر احساس خوب و مثبت داشته باشید.
کتابهای دینی، ما را به دستگیری از تهیدستی تشویق [=آرزومند] می‌کنند، نه به پیوستن به آنها.
ترس خرج کردن پول را از خود دور کن که این برای توانگر شدن دارای اهمیت است. گاه و بی‌گاه برای خود پول خرج کن.
مسیر حرکت افراد کامروا به سوی کامیابی است، در صورتی که تلاش شکست ‌خوردگان، گریز از شکست است.
اگر پذیرش کامیابی برای شما نگرانی و آشفتگی به همراه بیاورد، همیشه خود را دور از کامیابی نگاه خواهید داشت.
مهم نیست که از کجا آغاز می‌کنی، مهم، آن نقطه‌ای است که برای پایان دادن بر می‌گزینی.
ما ایستادگی را از طبیعت می آموزیم؛ رودی که از رفتن باز بایستد بوی گند می گیرد.
هر جا که هستید، همانجا نقطه آغاز است؛ تلاش بیشتر امروز سازنده فردای متفاوت شماست.
دنیا به تلاش پاداش می دهد نه به بهانه.
وقتی زنها دوستمان می دارند، ما را از هر لحاظ به دیده عقل می نگرند؛ حتی جنایات ما را. ولی وقتی علاقه ای به ما نداشته باشند، ارزشی برای فضایل مان نیز قایل نمی شوند.
عشق ورزیدن شغل بزرگی است. افرادی که می خواهند به خوبی از عهده این کار برآیند، باید کاری جز این نکنند.
زن خوش آیند و دوست داشتنی زنی است که همه او را می بینند. به همین علت است که هنرپیشگان این همه محبوبیت دارند.
یک زن بدون عشق هیچ است؛ زیبایی بدون کامرانی پشیزی ارزش ندارد.
بزرگترین مانع بر سر راه ابراز اخلاص به دیگران، کنار نیامدن با خود است.
قلب مادر به اندازه‌ای گسترده است که همیشه می‌توانید بخشش و گذشت را در آن بیابید.
امید، بهترین پشتوانه و عالی ترین نقطه اتکاء است. همیشه امیدوار باشید و روح ناامیدی و یاس را از خود دور سازید.
استعداد بزرگ بدون اراده بزرگ وجود ندارد.
خانه بدون زن، گورستان است.
سعادت بسته به کار و جسارت است.
هنر سخن گفتن چیزی جز هنر زندگی کردن نیست.
هنرمند راستین باید طرفدار اصل هنر برای هنر باشد.
دوست داشتن بدون امید، باز هم یک خوشبختی است.
هیچ گاه در زندگی نمی توانید محبتی بهتر، بی پیرایه تر و حقیقی تر از محبت مادر خود بیابید.
عشق، سپیده دم ازدواج است و ازدواج، شامگاه عشق.
اساس خوشبختی های مادی بر اعداد و ارقام بنا شده است.
هدر دادن زمان گرانبها ترین هزینه ها به شمار می رود.
ازدواج های غیر متناسب مانند پارچه های ابریشمی و پشمی است که سرانجام ابریشم، پشم را خواهد برید.
ایده ها سرمایه ای هستند که فقط وقتی به دست افراد با استعداد و نابغه می افتند، ثمربخش می شوند.
حساسیت، عشق، تحمل و فداکاری، زندگی زن را تشکیل می دهد.
عشق، غریزه ی خاص خود را دارا است و می داند چگونه در قلبی نفوذ کند.
مادر، یگانه موجودی است که حقیقت عشق پاک را می شناسد.
سنت در هنر به منزله ی کتاب الفبا است، اما جز این ارزشی ندارد.
سنت در هنر به منزله ی کتاب الفبا است، اما جز این ارزشی ندارد.
بخشندگی را از گل بیاموز؛ زیرا حتی ته کفشی را که لگدمالش می کند خوشبو می سازد.
کمال زن در مادر بودن است. زنی که مادر نباشد موجود ناقصی است.
وظیفه هنر، پیروی از طبیعت نیست، بلکه بیان آن است.
به همان میزان که بقال به کاسبی علاقه دارد، هنرمند از معامله بیزار است.
اتلاف وقت، گرانترین خرجهاست.
نابغه کسی است که پیوسته افکارش را از قوه به فعل در می آورد.
چنان باش که بتوانی به هر کس بگویی : مثل من رفتار کن.
اخلاق باید بر هنر حکومت کند.
دو چیز در من شگفتی و ستایش همیشگی و فزاینده برمی‌انگیزد: آسمان پرستاره‌ی فراز سرم و حکم اخلاقی درونم.
آگاهی، دانش سازمان یافته است و خرد، زندگی سازمان یافته.
آنچنان رفتار کن که رفتار تو بتواند به صورت قانون کلی درآید.
شیرین ترن نتیجه ی دقت و نظم، پیروزی است.
خدا را باور کنید، برای اینکه به چنین باوری محتاجید.
شاعری، والاترین هنرها است.
هرگز با دیگران مثل ابزار کار رفتار نکنید، بلکه آنان را چون غایت و هدف بشمارید.
موسیقی لذت بخش ترین هنرها است، اما چیزی به ما نمی آموزد؛ آنچه که فکر و روح آدمی را تغذیه می کند و آموزنده است، شعر و شاعری است.
وظیفه ی اصلی دولتهای حقیقی آن است که نگذارند به انسانها مانند شیء نگریسته شود و دست کم، محدودیت و نگاهبانی را به حداکثر آزادی افراد اعمال کنند.
وجه تمایز انسان نه جسم او بلکه روحش است.
اگر از انسان آرزو و خواب گرفته شود، بیچاره ترین موجود روی زمین است.
در دنیا دو چیز از همه زیباتر است؛ آسمان پرستاره و وجدان آسوده.
بهترین خوشی ها استراحت پس از کار است.
روشنگری، پایان دوران کودکی خود تحمیل کرده ی نوع بشر است.
شعار روشنگری این است که توانایی دنبال کردن فهم خود را داشته باش.
اگر بتوان این پرسش را بیان کرد که آیا ما در حال حاضر در یک عصر به روشنگری رسیده زندگی می کنیم؟ پاسخ باید این باشد که خیر، اما یقیناً در یک عصر روشنگری زندگی می کنیم.
آرزوهای بشر پایان ناپذیر است. هرگاه به آرزویی رسید، آرزوی دیگری دارد.
حتی خشم آسمان برای زمین، فراوانی است.
هنگامی که امیدوارید دیگران هیجان را به زندگی شما بازگردانند، برای ایجاد عشق و شور و نشاط به آنان وابسته می شوید و تماس خود را با سرچشمه عشق درون خود از دست می دهید.
عشق، مغناطیسی است که ما را به مبدأ خود جذب می کند.
عشق از آنجا که با معشوق پیوند می خورید آغاز می گردد و تا حرکت موزون و هماهنگی روحهایتان امتداد می یابد. هنگامی که جانهایتان یکی می شوند، آنگاه با تمامی وجود عشق خواهید ورزید. دیگر چیزی بین شما نیست که از جنس عشق نباشد. پیوند مقدس همین است؛ شور و شیفتگی، وجد و شادمانی راستین هم این است.
تنها با عشق میان دلهایتان است که عشق شما عمق و استحکام حقیقی خود را نشان خواهد داد.
عشق ماندگار هرگز بر جاذبه ی جسمانی میان شما و معشوق که همواره در حال تغییر است متکی نیست.
در آغاز تنها عشق بود؛ حتی زندگی و پیدایش شما بر روی این کره ی خاکی نیز برخاسته از عشق است. این عشق بوده که در یک لحظه، مرد و زنی را آنچنان به سوی هم جذب کرده است تا از تلفیق و اتحاد عاشقانه ی بدن آنها بذر شما متولد گردد.
شور زندگی، ترانه ای است که عشق می سراید؛ شور زندگی همان عشق است که به حرکت در آمده است. عشق و شور زندگی زمانی نصیب تان می شود که آتش عشق را گرامی داشته و بیاموزید که همواره آن را روشن و فروزان نگاه دارید.
چنانچه می خواهید راه خود را به سوی عشق و شور زندگی بازیابید، باید راه دل و قلب خود را بیابید. آنجا، در مرکز وجودی شما، تمامی آنچه هستید سکونت دارد. شما خود نور هستید؛ شما شور و شادمانی هستید؛ شما از جنس عشق هستید.
موهبت عشق و شور زندگی، دست به دست و سینه به سینه خواهد گشت، بارها و بارها. آیا به راستی این معجزه ای کم نظیر نیست؟ هرگز نمی توان برای تاثیری که عشق شما بر جهان هستی خواهد گذشت پایانی متصور شد...
عشق، ویژگی ای نیست که به کلی نسبت به آن بیگانه باشید.
عشق، ویژگی و یا کیفیتی نیست که برخی با آن زاده شده باشند، اما برخی دیگر محکوم هستند تا پایان عمر بدون آن سر کنند.
تسلیم عشق خود شدن، همان تسلیم شدن به چیزی یا کسی بیرون از شما نیست، بلکه تسلیم شدن در برابر قدرت عشق و شور و شعف درونی خود شماست. این نوع تسلیم شدن همان تسلیم شدن در برابر خود حقیقی تان است.
عشق به مراتب بزرگتر و فراتر از جاذبه ی فیزیکی و جسمانی ای است که نسبت به شخص دیگری در خود احساس می کنیم. عشق حتی به مراتب فراتر از ایمان به آرمان و غایتی برتر یا علاقه ی شور و اشتیاق نسبت به روابط، کار و یا حتی خانواده است.
هر چه تعهد خود را نسبت به چیزی بیشتر کنید، عشق و شور و حال بیشتری نسبت به آن در خود احساس خواهید کرد.
عشق، آهنربایی است که ما را به سوی آغاز خود می کشاند.
عشق، تنها سرچشمه ی نیرو و توان شماست.
هر چه عشق و شور زندگی بیشتری از خود نشان دهید، برای دیگران نیز بیشتر مقاومت ناپذیر خواهید شد و آنها دیگر نخواهند توانست شما را نادیده بگیرند.
شما این توان را دارید که یک زندگانی‌ سرشار از عشق و خرسندی بیافرینید.
زندگی با عشق، نیازمند جرأت، دلیری و بی باکی روحی بزرگی است.
عشق، همان چیزی است که به شما امکان می دهد بارها و بارها زاده شوید.
عشق، همان جوهره و هویت راستین شما است .
عاشق بودن به همان اندازه طبیعی است که نفس کشیدن و زنده بودن.
هر آغاز دوباره، هر رشد و دگرگونی درونی و هر تغییر مسیری که همواره از عشق و نیاز و گرایش درونی آغاز شده باشد، به سمت راستی، شادمانی، خوشبختی و آزادی بیشتر است.
در سرتاسر زندگی، باز، همان عشق است که تنها پشتیبان و آزادی بخش شماست.
هرچه بیشتر عشق بورزید، عشق و شور زندگی بیشتری به شما روی خواهد آورد.
این همان عشق است که شما را در راه خودکاوی و خودشناسی، یک دم تنها نمی گذارد، آن هم زمانی که نمی دانید به کدامین سو روانید و در پی کدامین گمگشته‌اید.
عشق و شور زندگانی را در درون خودتان جست و جو کنید. سرزندگی و زنده بودن را تنها از درون خودتان جویا شوید.
هر کاری را با پایبندی انجام دهید.
عاشق هر که هستید، با وفاداری به او عشق بورزید.
هر گزینشی که می کنید، به آن پایبند باشید؛ آنگاه هر کاری که از شما سر بزند، سرشار از عشق و شور زندگی خواهد بود.
به گونه ای از عشق و شور خود نگاهبانی و پاسداری کنید که گویی گرانبها ترین دارایی شماست.
نگران نباشید که دیگران درباره ی شما چگونه می اندیشند. به این نیندیشید که آنچه را می خواهید انجام بدهید، چقدر عملی، سودمند یا کارساز است. شوخ باشید، عاشق باشید، با شور و حال زندگی کنید؛ خودتان باشید.
گردن نهادن به عشق خود، همان گردن نهادن به چیزی یا کسی بیرون از شما نیست، بلکه گردن نهادن به نیروی عشق و شور و شادمانی درونی خود شماست .این گونه گردن نهادن، همان گردن نهادن در برابر خود راستین تان است.
چنانچه می خواهید راه خود را به سوی عشق و شور زندگی بازیابید، باید [نخست] راه دل و قلب خود را بازیابید.
عشق راستین از روح شما سرچشمه می گیرد. این گونه از عشق ناب، هنگامی که خود را در دل و جان دیگری می یابید، شکل می گیرد و پیوند اعجازگونه‌ی این دو را به جشن و سرور می نشیند.
چشم براه نمانید که عشق، شما را پیدا کند؛ زمین حاصلخیزی [ =بَروَری ] بیافرینید تا بذر عشق به سادگی در آن جوانه زند و رشد کند.
خود را تمام و کمال و تا آنجا که در توان دارید، با همه ی راستی و درستی، به رابطه‌تان پایبند کنید. قدرت پایبندی، بذر عشق میان شما و معشوق را آبیاری خواهد کرد و به آن، این امکان را خواهد داد تا در قلب شما به بار بنشیند.
زمانی از عشق و شور زندگی، بهره مند می شوید که آتش عشق را گرامی بدارید و بیاموزید که همواره آن را روشن و فروزان نگه دارید.
هرگاه زندگی با شور و عشق را بر می‌گزینید، زندگی نیز عشق و شور خود را برای شما بر خواهد گزید.
کارتان را با عشق انجام دهید.
هرگاه خود را با همه ی وجود پیوسته وقف پیشه، کار و نیز زندگی تان کنید، آنگاه کامیابی راستین را تجربه خواهید کرد و خرسندی و خشنودی راستین را احساس خواهید نمود.
هنگامی که عاشق زندگی می شوید، دنیا را درست همچون عشاق از پس دیدگان عشق خواهید نگریست.
مهم نیست چه کسی هستید، چه پیشه ای دارید یا چگونه زمان خود را می گذرانید. هر روز فرصت‌های بی شماری در دست دارید تا بر زندگی انسانهای پیرامون خود تاثیرگذار باشید.
ایمان، تنها زاده‌ی عشق و شور زندگی است.
هرگاه به خود اجازه دهید تا هستی و آفرینش را با همه ی شکوه و بزرگی آن بنگرید، آنگاه به توانایی، زیبایی و عشق و شور زندگی در خودتان پی خواهید برد؛ زیرا شما نیز بخشی از همین شکوه و بزرگی هستید.
عشق، نور است که هرچه را در مسیرش قرار بگیرد - از جمله قلبها را - از خود روشن می سازد.
هرچه بیشتر عشق بورزید، بر دیگران نیز رواست تا عشق بیشتری به شما و نیز دیگران بورزند.
هرگز نمی توان برای کارآمدی عشق شما در جهان هستی، پایانی متصور شد .
زندگی هر یک از شما این توانایی و شایستگی را دارد که والا و بی اندازه باشد. هر یک از شما نیز این توانایی و شایستگی را در خود دارید که از زندگی خود تا سرحد کمال لذت ببرید. کلید این معما در زندگی همراه با عشق و شور زندگی نهفته است.
اشک چشمی را خشکاندن، بیش از آن مایه شهرت و افتخار است که دریای خون به راه انداختن.
به آنها که مرا دوست دارند لبخند می زنم و برای آنها که از من متنفرند آه می کشم، آسمان هر جور که بالای سر من قرار دارد بی تفاوت است، زیرا در درون من قلبی است که برای مواجهه با هر سرنوشت و تقدیری آماده است.
از نظر یک مرد، برای یک زن، مردن آسانتر است تا با وی زندگانی کردن.
هر که شعر را با حقیقت و حکمت آشتی دهد، شاعر حقیقی است.
انتقام شیرین است بویژه برای زنان.
همه ی خوشبختی ها و موفقیت هایی که به من روی آورده، از درهایی وارد شده که آنها را به دقت بسته بودم.
آغاز وجود انسان از سینه ی زنان حیات می یابد، آغازین کلمات را لبان او می آموزاند، آغازین گریه ها را نوازش انگشتان او آرام می دهد و واپسین آه ها را هم اغلب گوشِ زنی می شنود، آنگاه که مردان از تحمل بار اندوه جانگزای دیدن واپسین دم حیات مردی که ایشان را پیشوا بوده، تن می زنند.
عشق مرد قسمتی از زندگی او و عشق زن همه زندگی اوست.
تمام کسانی که شاد هستند، پیروز خواهند شد؛ باید شادی ها را تقسیم نمود؛ خوشبختی ارزش دو برابر شدن را دارد.
هرچه ایمان مرد به هوشش بیشتر شود، زن بهتر می تواند او را فریب دهد.
اگر قلبی شکست، بهتر است با شکستگی هایش به راه عشق ادامه دهد.
امیدوارم در تمام طول زندگی چنان همدیگر را دوست داشته باشیم که انگار هرگز ازدواج نکرده ایم.
اگر می توانستیم جزئیات حوادث را بشناسیم شاید در هنگام موازنه ی سود و زیان، جنگ را عملی سودمند نمی یافتیم زیرا فتوحات در قبال خساراتش ارزش ندارد.
تنها در زمان صلح است که اهالی یک کشور می توانند بار سنگین جنگ را احساس کنند.
نابود شدن نفوس بشری هنگام جنگ باعث می شود که یکی از طرفین جشن هایی برپا کند.
سربلندی در خشک کردن قطره اشک است نه در جاری ساختن سیل خون.
شما آهن‌ربایی زنده هستید؛ در مورد هر چه بیندیشید، همان را به سمت خود می‌کشید.
زندگی همچون قفلی پیچیده است؛ تنها کاری که باید بکنیم این است که شماره‌های درست و ترتیب درست آن‌ها را پیدا کنیم تا بتوانیم هرآنچه می‌خواهیم، به دست آوریم.
نخست در مورد هدف روشن و بنیادی زندگی‌تان تصمیم بگیرید و سپس، همه‌ی تلاش‌های خود را پیرامون آن، سازماندهی کنید.
بدانید که براستی چه هدفی را دنبال می‌کنید، ولی برای دستیابی به آن انعطاف نشان بدهید.
درستی، صفتی است که سایر ارزش ها را در وجود شما نگاه می دارد و سبب می شود زندگی تان را بر پایه ی آنها استوار کنید.
درستی، زیربنای منش است و ساختن منش، مهمترین وظیفه ی ما است.
تنها انسانی که با والاترین ارزش ها و فضایل، زندگی می کند، به راستی، درستی و راستگویی رسیده است.
کنش های شما، منش شما را می سازند.
اگر هر چه بیشتر، کنش ها، گفتار و کردار شما بر پایه ی والاترین ارزش هایتان باشند، بیشتر به خودتان دلبسته شده و احساس بهتری نسبت به خودتان پیدا می کنید.
رو راست بودن با خود، یعنی رو راست بودن با همه ی کسانی که در زندگی شما نقش دارند.
درستی شما در میزان پایبندی تان به گرامی ترین ارزش هایتان جلوه می کند.
در هر شرایط مالی که هستید، زمانی که بخواهید دیگر کار نکنید، باید بتوانید یک سال آینده را با همان شرایطی که اکنون دارید، سپری کنید؛ بدون هیچ‌گونه درآمدی.
باورهای شما، بیانگر منش و انسانیت شما است.
مشکلات ما را متوقف نمی کنند، بلکه به ما آموزش می دهند.
یادگیری مداوم حداقل شرط لازم برای موفقیت در هر زمینه ای است که در آن فعالیت می کنید؛ هر روز چیز جدیدی بیاموزید.
هر فعالیت یا عدم فعالیتی مستلزم انتخابی است بین آنچه بیشتر اهمیت دارد و آنچه کمتر اهمیت دارد.
پاداش هایی که در زندگی می گیرید بستگی به این دارد که چه کاری می کنید، چقدر خوب آن را انجام می دهید و چقدر مشکل است که بتوان کسی را جایگزین شما کرد.
قانون کاشت و برداشت، اصل و اساسی زندگی بشر است. شما امروز محصولی را برداشت می کنید که در گذشته بذر آن را کاشته اید.
دقت و تمرکز، رموز عملکرد عالی هستند.
مدیریت زمان وسیله ای است که می تواند شما را از جایی که هستید به جایی که می خواهید باشید برساند.
خوشبختی زمانی به دست می آید که شما به کاری که انجام می دهید باور داشته باشید، آن را خوب بشناسید و دوست بدارید.
قانون حد توانایی می گوید: همیشه برای انجام ضروری ترین کارها زمان کافی وجود دارد.
قانون حذف گزینه ها می گوید: انجام یک کار مستلزم صرف نظر از انجام کارهای دیگر است.
بهره وری بالا نتیجه ی بالا بردن کارآیی وقت است؛ به این ترتیب که تنها مهمترین کارها را انجام دهید.
توانایی شما در به تعویق انداختن خوشی های کوتاه مدت، تعیین کننده میزان پیشرفت مالی شما در دراز مدت است.
برای مدیریت زمان خود باید خوشبختی را هدف اصلی زندگی تان قرار دهید.
پیشرفت های جزیی در استفاده بهتر از وقت می تواند در مجموع منجر به دگرگونی های اساسی در زندگی شما شود.
هنگام کار کردن، وقت تلف نکنید، بی وقفه کار کنید و از خودتان بیشتر مایه بگذارید.
سطح دانش و مهارتی که در حال حاضر دارید حداکثر توان فعلی شما را تعیین می کند.
ارزش هر چیزی را می توان با مقدار زمانی که حاضرید صرف آن کنید اندازه گیری کرد.
توانایی شما در مدیریت زمان برای دستیابی به بالاترین نتایج، مهارت اصلی در کارآیی فردی است.
آینده متعلق به افراد با قابلیت است.
اکثر مردم سرگرم فعالیت هایی هستند که بیشتر آرامش بخشند تا هدفمند.
بخش قابل توجهی از زمان خود را با کسانی بگذرانید که در زندگی، بیشترین اهمیت را برای شما دارند و نگذارید که در طول این مدت کسی مزاحمتان شود.
برای آنکه درآمدتان بیشتر شود باید بیشتر چیز یاد بگیرید.
بدترین نوع هدر دادن وقت این است که کارهایی را که هرگز نیازی به انجام دادنشان نیست به بهترین نحو ممکن انجام دهیم.
انجام کاری که براستی از آن لذت می برید رمز عملکرد عالی است.
کلید آینده رشد مداوم شخصی و حرفه ای شماست.
جمع آوری هر ثروتی با فروش خدمات فردی یا در حقیقت زمان شخصی آغاز می شود.
کلید آینده، رشد مداوم و شخصی شماست.
یک روش عالی برای موفقیت در کار این است : افکارتان را روی کاغذ بیاورید.
کلید دستیابی به موفقیت بزرگ، پیروزی، احترام و خوشبختی در زندگی این است که بتوانی ذهنت را تمام و کمال روی مهمترین کار یا هدفی که داری متمرکز کنی، آن را درست انجام دهی و تا زمانی که تمام نشده، دست از کار نکشی.
مدیریت زمان در حقیقت مدیریت شخصی، مدیریت زندگی و مدیریت خودتان است.
اگر افراد موفق، هم تاثیر گذارند و هم کار آمد، به این دلیل است که هم کارهای درست را انجام می دهند و هم کارهایشان را به درستی انجام می دهند.
با یک مدیریت زمان عالی، کیفیت زندگی شما بهتر می شود و برای افراد و چیزهایی که از آنها لذت می برید، فرصت بیشتری به دست می آورید.
برای آنکه بتوانید به مهارت های عالی در مدیریت زمان دست یابید، سعی کنید در آن واحد، تنها روی تغییر یکی از رفتار های خود تمرکز کنید.
اهمیتی ندارد که از کجا آمده اید، مهم این است که به کجا می روید.
داشتن اهداف روشن و از پیش تعیین شده برای پیشرفت و موفقیت مطلقا ضروری است.
زمان، با ارزش ترین سرچشمه مالی و تمام موجودی شما برای خرید چیزهایی است که در زندگی خواهان آن هستید.
زمان از بین رفتنی است؛ نمی توان آن را پس انداز کرد، تنها می توان آن را به روشهای گوناگون خرج کرد.
مدیریت زمان بیش از هر چیز نیاز به انضباط فردی، خویشتن داری و تسلط بر نفس دارد.
کیفیت زندگی شما بستگی به کیفیت مدیریت شما در استفاده بهتر از زمان دارد.
به هر اندازه مهارت های خود را بالا ببرید، می توانید در مدت زمان کمتر، کارهای بیشتری انجام دهید.
یکی از بهترین راههای استفاده از زمان این است که قابلیت های خود را در زمینه هایی که نتایج کلیدی را برای شما به بار می آورد، افزایش دهید.
همه چیز به حساب می آید. هر کاری که انجام دهید، یا به شما کمک می کند و یا آسیب می رساند؛ هیچ چیزی خنثی نیست.
نقطه شروع تصمیم های بهتر، نقطه پایان تصمیم های بدتر است.
زندگی شما تنها زمانی بهتر می شود که خودتان بهتر شوید.
اینکه چه کسی باشید و در چه موقعیتی قرار داشته باشید، بر عهده شما و نتیجه انتخابها و تصمیم گیری های خودتان است.
ما در رشته ای به کمال می رسیم که به آن عشق می ورزیم.
ریشه همه شکست ها و پریشانیها در احساس منفی است.
احساس، نیروی برانگیزنده ذهن است.
عوامل ایجاد تحول، عشق و نیاز است، اما عشق از نیاز مهمتر است.
ذهن به هر حال خالی نمی ماند؛ آن را با افکار مثبت پر کنید تا پریشانی و نگرانی در آن جای نگیرد.
خداوند به هر یک از ما قدرت داده است که در یک رشته به کمال برسیم که آن را حیطه کمال می گوییم.
ما باید از مرز متوسط بودن خارج شویم، ما حق نداریم متوسط باشیم.
اگر محدودیتی وجود دارد در ذهن ماست نه در دنیای خارج.
خوشبختی، تحقق تدریجی هدف و آرمانی ارزشمند است.
نوآوریها به وسیله کسانی به وجود می آید که حتی در آن رشته کار نکرده اند.
شما همان می شوید که درباره اش فکر می کنید.
آنچه اکنون هستیم نتیجه افکار ما تا امروز است.
احساس منفی، ترمز موفقیت ماست؛ ترمزهای خود را رها کنید.
سرنوشت آینده ما از کوشش جسمی ما نیست، از طرز فکرها و دیدگاه های ما است.
پذیرش مسئولیت مهمترین نشانه رشد و بلوغ یک انسان است.
برای کامیابی همواره باید چند احساس مثبت در زندگی ما حاکم باشد.
افراد ناموفق و ناخشنود همواره یک گونی از عادتهای منفی را بر پشت خویش می کشند.
هیچ کس مسئول شکست ما نیست.
حدود سه درصد مردم دارای هدف هستند و تنها یک درصد مردم آن را روی کاغذ می آورند.
ادیسون در اختراع 1097 پدیده، بیشترین شکست ها را تحمل کرده است.
ادیسون برای پرورش گیاه ماده خام لاستیک سازی، هزار و هفتصد بار آن را تجربه کرد؛ یعنی هزار و هفتصد بار شکست خورد.
ادیسون می گوید من در هر شکست توانسته ام راههای به نتیجه نرسیدن آن پدیده را کشف کنم.
راز برتری، بزرگی، افتخار و شهرت در خدمت به دیگران است.
انسان نابغه به دنیا می آید، اما بنا به عادت از ذخیره خلاقیت خود استفاده نمی کند.
مهمترین مهارتی که در تمام عمر خود می توانیم کسب کنیم، روابط انسانی برتر با سایر مردم است.
هشتاد و پنج درصد خوشی و خشنودی ما از زندگی از رابطه نشاط انگیز با دیگران به دست می آید.
هنر ارتباط برتر به استعداد و مهارت سازش با دیگران مربوط می شود.
سه درصد از درآمدتان را برای یادگیری مداوم روی خودتان سرمایه گذاری کنید.
باارزش ترین سرمایه شما خودتان هستید؛ برای بالا بردن ارزش خود تمامی آموزش های لازم را فرا گیرید.
هیچ کس جز خودتان نمی تواند مانع شود که در کارتان جزء بهترین ها باشید.
با افراد مناسب یعنی انسانهای مثبت و هدفمندی که شما را تشویق می کنند و الهام بخش هستند، نشست و برخاست کنید.
با افکاری که برای شما محدودیت ایجاد می کنند به مقابله برخیزید. بسیاری از آنها هرگز درست نیستند.
آرامش فکری را بالاترین هدف زندگی خویش قرار دهید و بر اساس آن برای زندگی خود برنامه ریزی کنید.
زندگی را آن گونه که هست ببینید، نه آن گونه که شما دوست دارید باشد.
ایستادگی در برابر سختی ها در شما اعتماد به نفس ایجاد می کند و توانایی شما را نیز افزایش می دهد.
انسان به طور طبیعی تمایل به آسانترین راه دارد. اگر در برابر این تمایل ایستادگی کنید، نیرومندتر و تواناتر می شوید.
تلاش و مبارزه با مشکل های کوچکتر، توانایی مبارزه با مشکل های بزرگتر را به شما می دهد و دستاوردهای بزرگتری را نصیب شما می کند.
زندگی شما بازتاب افکارتان است؛ اگر افکارتان را تغییر دهید، زندگی شما دگرگون می شود.
در هر زمینه ای هر چه بیشتر یاد بگیرید و دانش خود را بالا ببرید، اعتماد به نفس تان نیز بیشتر می شود.
تمرین و تکرار زیاد در هر زمینه ای، برگ برنده را به دست شما می دهد.
راحت طلبی، دشمن شماره یک شهامت و اعتماد به نفس است.
آنچه به نظر می رسد بزرگترین مشکل زندگی شماست ممکن است تبدیل به بزرگترین موقعیت شما شود.
شما را به این جهان آورده اند تا در زندگی خود کاری شگفت انگیز انجام دهید.
یاداشت هدف هایتان بر روی کاغذ، احتمال دستیابی به آنها را 1000% افزایش می دهد.
هر چقدر کارتان را بهتر انجام دهید، خودتان را بیشتر دوست خواهید داشت و اعتماد به نفس تان نیز بیشتر خواهد شد.
هر موفقیت بزرگی نتیجه هزاران تلاش کوچک و عادی است که مورد توجه و ستایش دیگران قرار نمی گیرد.
دم را غنیمت شمارید. اگر از زمان حال استفاده کنید می توانید قدرتی را که می خواهید به دست آورید.
تاریخ بشر حکایت انسانهای عادی است که بر ترس خود چیره شده و کارهای شگفت انگیزی انجام داده اند.
پیش از شروع هر کاری از خودتان بپرسید: انجام دادن یا ندادن این کار چه تاثیرات بلندمدتی بر زندگی من خواهد داشت؟
اگر دو کار مهم را پیش رو دارید، اول کاری را که بزرگتر، سخت تر و مهمتر است، انجام بدهید. خود را موظف کنید که بلافاصله دست به کار شوید و آنقدر ایستادگی به خرج دهید تا کار تمام شود، پیش از آنکه دست به انجام کار دیگری بزنید.
یک انسان عادی اگر بتواند این عادت را در خود ایجاد کند که کارهایش را به گونه ای روشن اولویت بندی کند و کارهای مهم را به سرعت انجام دهد، می تواند از یک نابغه که زیاد حرف می زند و نقشه های عالی می کشد، اما کمتر کاری را به انجام می رساند، پیشی بگیرد.
عطش قدرت، خطرناک ترین پدیده خود سری مدیر است.
از بین ده زن، نه زن پیش از به کار بردن تازیانه، آن را از دست مردان می گیرند.
اگر تمامی ما قدرت جادویی خواندن افکار یکدیگر را داشتیم، نخستین چیزی که در دنیا از بین می رفت عشق بود.
احساس وظیفه در کار، نیکو و در روابط، آزاردهنده است. انسان ها تشنه محبت اند نه مراقبت.
ترس از عشق، ترس از زندگی است و آنان که از عشق دوری می کنند مردگانی بیش نیستند.
زندگی خوب، زندگی شاد است. البته قصد من این نیست که اگر شما خوب باشید حتما شاد خواهید بود. منظور من این است که اگر شما شاد باشید خوب زندگی خواهید کرد.
حاضر نیستم در راه باورهایم کشته شوم، چون ممکن است برخطا باشم.
اینکه نظری را همه می پذیرند، نمی تواند دلیلی بر درست بودن آن نظر باشد. در حقیقت، با توجه به نادانی اکثریت نوع بشر، امکان نادرست بودن نظری که همگان آن را می پذیرند بیشتر است تا عکس آن.
تا چهل سالگی که مغزم خوب کار می کرد، به ریاضیات و پژوهش پرداختم. از چهل تا شصت سالگی که ذهنم ضعیف شده بود به فلسفه روی آوردم و در اواخر که به کلی مغزم کار نمی کرد به سیاست!
راستش را بخواهید هر تقلیدی خطرناک است.
گرچه تقلید محض همیشه مردود است، از آشنایی با نثر خوب، ثمره ی بسیاری به دست می آید؛ به ویژه در پروراندن زیبایی وزن نثر.
انگیزه هایی که مردمان را به فلسفه کشانده گوناگون است. با حرمت ترین انگیزه ها میل به شناختن جهان بوده است.
فلسفه باید خطاپذیری ذهن بشر را به ما بفهماند.
ما متوجه خواهیم شد که محکمترین و تعصب آمیزترین باورهای ما آنهایی هستند که کمترین دلیل ها برای درستی شان در دست است.
اگر آدمی آنقدر به غذا بی اعتنا باشد که زرد و ناتوان شود، ما نباید او را تحسین کنیم؛ اما مردی که از آگاهی به نیازهای خویش به مرحله ی همدردی با گرسنگان رسیده باشد سزاوار تحسین ما خواهد بود.
فلسفه نباید از زندگانی شخصی بکاهد، بلکه باید بر آن بیفزاید.
اگر امید و آرزوی شما منحصر به خودتان یا کشورتان یا طبقه تان یا پیروان باورتان باشد خواهید دید که به موازات لطف و مهر و محبت شما عواطف خصمانه وجود دارد.
اگر بنا باشد که جهان از فاجعه هایی که آن را تهدید می کنند جان به در برد مردمان باید بیاموزند که دامنه ی همدردی شان را گسترده تر سازند.
همکاری جهان با فن و صنعتی که ما امروز داریم می تواند فقر را از میان بردارد و می تواند مرتبه ای از سعادت و رفاه را برای همه ی نوع بشر فراهم کند که بشر هرگز به خود ندیده است.
دلایل این ناتوانی مسخره و اندوهبار در اینکه چنان رفتار کنیم که منافع همگان حکم می کند، در امور خارجی نیست، بلکه در طبیعت عاطفی خود ماست.
مردم متوحش مردم سخت گیرند.
کمتر رخ می دهد که ترس، عمل عاقلانه ای را باعث شود و بیشتر منجر به عملی می شود که آن خطری را که ترس از آن برخاسته افزایش می دهد.
انسانی که امید و آرزویش از حدود زندگانی شخصی فراتر رفته باشد مانند انسانی که آرزوهایش محدود باشد در معرض ترس نیست.
جوهر عرفان چیزی نیست جز گونه ای قوت و عمق احساس نسبت به باورهایی که انسان درباره ی جهان دارد.
آرمانهای ما فقط با درآمیختن با جهان به ثمر می رسند و چون از جهان جدا شوند عقیم می مانند. اما آرمانی که از حقیقت بترسد یا از پیش بخواهد که جهان موافق خواهشهای او باشد توانایی این آمیزش را ندارد.
بینش نسنجیده و نیازموده برای فراهم آمدن حقیقت کافی نیست، هر چند که بسیاری از مهمترین حقایق نخست به این صورت تجلی کرده اند.
کسانی که عقلشان ضعیف است حاضر نیستند این را در مورد خودشان بپذیرند؛ هر چند همه این را در مورد دیگران می پذیرند.
در هر لحظه، یک چیز یگانه و تازه نهفته است.
خواندن آثار فلان نویسنده تنها با هدف رد کردن سخنان او، راه شناخت آن نویسنده نیست. خواندن کتاب طبیعت نیز با این باور که سراسر این کتاب خرافات است به همان ترتیب، راه شناخت طبیعت نیست.
اگر خوب زندگی کنی به حتم شاد نمی شوی، اما اگر شاد باشی خوب زندگی خواهی کرد.
بذر اندیشه و فکر بپاش، عمل و نتیجه درو کن.
گرفتاری این دنیا از این است که نادان از کار خود اطمینان دارد و دانا از کار خود مطمئن نیست.
راز شادمانی در این است: بگذارید دلبستگی‌های شما تا حد امکان گسترده باشند. بگذارید واکنش‌هایتان نسبت به چیزها و اشخاصی که به آنها دلبستگی دارید، به جای دشمنانه بودن، تا حد امکان دوستانه باشد.
زندگی کردن بدون برخی از چیزهایی که می‌خواهید، بخش ضروری شادمانی است.
بهبودی، زمان می برد، ولی در برخی از زمانها به فرصت هم نیاز دارد.
فرومایگی شخص از دو چیز روشن می شود : بیهوده سخن گفتن و نپرسیده جواب دادن.
انسان باید خود را به دو چیز عادت دهد : جفای ایمان و ستم بشریت.
انسان باید در دنیا مانند میهمانی باشد که او را به ضیافت دعوت کرده اند؛ آن چه را پیش روی او آورند بخورد و آنچه ندهند درخواست نکند.
میانه روی را در همه چیز پاس بدار، بوئیدن هوای تازه و نظافت و ورزش روزانه را فراموش مکن، سر را خنک و پا را گرم نگه دار. دردهای جزیی خود را به مدد روزه و نه با دارو درمان کن!
دارو خوراک است و خوراک، دارو است.
هر بیماری که با دارو درمان نشود، چاقوی جراحی آن را مداوا می کند؛ اگر چاقو درمان نکرد داغ، چاره ی آن است، اگر داغ هم مؤثر نبود، دردی است کان را دوا نباشد.
سخن نیکو، شکارچی دلها و خط زیبا صفابخش چشمها است.
چهار چیز قوه بینایی را زیان رساند : طعام شور خوردن، آب سوزان بر سر ریختن، به چشمه آفتاب نگریستن و روی دشمن دیدن.
بهره من از دانش و حکمت تنها این بود که بر جهل خود دانا شدم.
همه‌ی گرفتاری‌های انسان از این است که نمی‌تواند تنها در اتاقی بنشیند، آرام گیرد و سکوت کند.
ناتوانی یک انسان، از آنجا سرچشمه می‌گیرد که نمی‌تواند برای دراز مدت با خود خلوت کند و در یک اتاق تنها بنشیند. این امر سبب می‌شود که خودِ این انسان، نه تنها پاره‌ای از دشواری‌ها، بلکه همه‌ی دشواری‌ها باشد.
احساس ارزندگی، آنچنان دلبند آدمی می‌باشد که هر کسی خواهان ستایش است؛ حتی من که این را می‌نویسم و شما که می‌خوانید.
همه‌ی ابهت مقام برای کسانی که در جستجوی معنا هستند، شکوه و بزرگی ندارد.
زمانی که در یک خطابه، کلمه های تکراری یافته می شوند و متوجه می شویم که کوشش برای درست کردن آنها، خطابه را خراب خواهد کرد، باید آنها را به جای خود باقی گذاشت، این کلمه ها نشانه و نمایانگر خطابه اند.
زندگانی در صورتی با نیکبختی و خوشبختی همراه است که با عشق آغاز شود و با جاه طلبی و بلندپروازی به پایان رسد.
آیا می خواهید حرفهای شما را باور کنند؟ از خود سخن نگویید.
دل منطقی دارد که عقل از آن بی خبر است.
ما دوست نداریم که دیگران ما را فریب دهند، ولی از فریب دیگران هم عبرت نمی گیریم.
اندیشه و تفکر، پشتوانه ای بزرگ در سراسر حیات بشر است و انسان بی اندیشه و بی تفکر به ماده ای بی روح می ماند.
تمامی شأن و عظمت انسان در اندیشه ی اوست.
سرچشمه ی همه فسادها بیکاری است؛ شیطان برای دست های بیکار، کار پیدا می کند.
هرچه اندیشه ی شما بزرگ باشد به همان اندازه بیشتر به اندیشه های دیگران احترام می گذارید.
سعادتمند کسی است که در هجوم و مقابله با سختی ها خود را نبازد.
محبت برتر از عقل است و بنیاد دانش و یقین در روشنی قلب است.
ثروت فرد دانا، همان علم و دانش اوست.
تمامی مقام و بزرگی انسان در اندیشیدن است.
متولد شدم و ندانستم برای چه؟ زندگی کردم و ندانستم چگونه زندگی کنم؟ اکنون می میرم و نمی دانم چرا؟
ریشه تمام مفاسد، بیکاری است. هر حکومت و دولتی که بخواهد این [ مشکل ] را حل کند، باید تا حد امکان مردم را به کار گمارد.
اگر مردم می دانستند که پشت سر یکدیگر چه می گویند، به طور حتم چهار نفر دوست در دنیا باقی نمی ماند.
باید اندازه ی خود را بشناسیم؛ آری ما در این دنیا چیزی هستیم، ولی نه همه چیز.
باید کار خود را بر مبنای خوب اندیشیدن متکی سازیم.
کسی که حفظ جان را مقدم بر آزادی بداند، لیاقت آزادی را ندارد.
ازدواج مثل شهر محاصره شده است. کسانی که داخل شهرند سعی می کنند از آن خارج و آنها که خارج [ آن ] هستند، تلاش می کنند تا به آن داخل شوند.
کسی که امیدی را وسیله کسب درآمد خود قرار دهد، ممکن است از گرسنگی بمیرد.
آب قطره قطره می چکد و با پایداری و سماجت، سنگ بزرگ را سوراخ می کند؛ موش با پشتکار و استقامت موفق به پاره کردن رشته محکمی از سیم می شود و ضربه های پی در پی تبری کوچک، درخت کهن را از پای در می آورد.
دهان خردمند در قلب اوست.
حرف حق بر شما تاثیر خواهد گذاشت، حتی اگر آن را قبول نداشته باشید.
عروس زندگانی نامش کار است. اگر شما داماد این عروس شوید، فرزند شما سعادت نام خواهد داشت.
پیش از ازدواج چشمهایتان را خوب باز کنید و بعد از ازدواج آنها را کمی روی هم بگذارید.
فقیر برای سیر کردن شکمش در عذاب است و ثروتمند برای معالجه ناراحتی.
کسانی را می شناسیم که برای آرایش ظاهری و داشتن لباسی گرانمایه، شکم خود را گرسنه نگاه داشته و خانواده خود را در تنگدستی می گذارند و برای فریب دادن چشم دیگران، خود را دچار رنج و محنت می کنند.
سه چیز خیلی سخت است : فولاد، الماس و خود شناسی.
اشخاص زیرک از بدبختی ها و گرفتاری های دیگران آگاه و بیدار می شوند، ولی اشخاص نادان از بلاهای خود عبرت نمی گیرند.
یک عمر طولانی ممکن است به اندازه کافی خوب نباشد، ولی یک زندگی مفید حتماً به اندازه کافی طولانی است.
اگر می خواهی رازی را از دشمنان پنهان بداری، آن را هرگز به دوستانت فاش مکن.
اگر به تغییرات پایان دهید، زندگی خود را پایان داده اید.
شما ممکن است تعلل کنید، اما زمان هرگز.
اگر می خواهی پس از مرگ فراموش نشوی، یا چیزی بنویس که قابل خواندن باشد، یا کاری کن که قابل نوشتن باشد.
تلاش و پشتکار و میانه روی، برای انسان ایجاد خوشبختی خواهد کرد.
آن چه با خشم آغاز می شود، با شرم به پایان می رسد.
تجربه مدرسه ای است که دانش آموزان خود را با بهایی گران بار می آورد.
دشمنان خود را دوست بدارید؛ چرا که آنها موارد ناتوانی‌تان را به شما می‌گویند.
استعدادهای خود را پنهان نکنید. استعداد برای این خلق شده است که به کار گرفته شود. گذاشتن ساعت آفتابی در سایه چه فایده ای دارد؟
فراموش نکنید که نه تنها باید سخن درست را در جای درست بیان کنید، بلکه دشوار‌تر آن است که در جایی وسوسه‌انگیز، جلوی زبان خویش را بگیرید و سخن نادرستی نگویید.
بیشتر بدبختی انسانها ناشی از این است که قیمت و ارزش واقعی چیزها را نمی دانند و قیمتی بیشتر از ارزش واقعی آن را پرداخت می کنند.
وقتی شما در رابطه با دیگران مهربان و خوب هستید بیشتر از همه به خودتان خوبی می کنید.
آنان که آزادی را فدای امنیت می کنند، نه شایستگی آزادی را دارند و نه لیاقت امنیت را.
هیچ وقت به گمان اینکه وقت دارید ننشینید، زیرا در عمل خواهید دید که همیشه زمان کم و کوتاه است.
انسان، محل اشتباه و فراموشکاری است.
یک امروز، ارزشِ دو فردا را دارد.
نصیحت؟ عاقل ها به آن احتیاجی ندارند و احمق ها آن را نمی پذیرند.
دشمنانت را خوب گوش بسپار که هیچ کس بهتر از آنها عیبهای تو را گوشزد نمی کند.
دشمن کوچک وجود ندارد.
آنجا که ازدواجی بدون عشق صورت می گیرد به یقین، عشقی بدون ازدواج در آنجا رخنه خواهد کرد.
اگر مردم با این همه پول که در راه جنگ خرج می کنند زمین بخرند، ارزانتر از زمین هایی می شود که به وسیله ی جنگ و خونریزی به دست می آورند.
با یک لبخند، همه ی درها به سوی انسان گشوده خواهد شد.
زندگی راستین شما زمانی است که کاری برای کسی انجام دهید که توان جبران محبت شما را نداشته باشد.
پیش از آنکه دنبال هوی و هوس بروی، به کیسه پول خودت نگاه کن.
برای ثروتمند شدن تنها دانستن راه درآمد کافی نیست، باید راه خرج کردن را هم به خوبی دانست.
زود خوابیدن و زود برخاستن، مرد را سلامت، ثروتمند و عاقل می کند.
کسی که ثروتی ندارد، خود را دارد.
تجربه به من ثابت کرده است که در طول بیست و چهار ساعت، کسی نیست که دست کم پنج دقیقه گرفتار حماقت نشود. فرد عاقل و خوش بخت کسی است که نگذارد این حماقت از این میزان بیشتر شود.
ارزش چه چیزی بیشتر از طلاست؟ الماس، چه چیزی از الماس گرانبهاتر است؟ اراده!
انسان می تواند دو دقیقه بدون هوا، دو هفته بدون آب، سه هفته بدون غذا و یک عمر بدون پول زندگی کند، ولی نمی تواند یک لحظه بدون اندیشه و فکر زندگی کند.
آنکه از شنیدن رفتار نیک همسایه اش رنج می برد، از شنیدن عکس آن شاد می شود و آنان که از برتری دیگران ناامید هستند، از اینکه دیگران به حدی کوچک شوند که با آنها برابر گردند، شاد خواهند شد.
اگر به شما عشق ورزیده می شود، عشق بورزید و شایسته این عشق باشید.
در زیر خاک به قدر کافی زمان برای خوابیدن داریم. اگر زمان گرانبهاترین چیزهاست، بیهوده صرف کردن آن بدترین کارهاست. زیرا زمانی که از دست رفت دیگر باز نخواهد گشت. هیچ وقت به گمان آنکه زمان کافی دارید، ننشینید. در عمل خواهید دید که همیشه زمان، کوتاه و ناچیز است.
نیکی مقدس ترین وظیفه انسان است؛ بویژه [ نسبت ] به کسانی که روزی از آنها بدی دیده است.
رشته محکم سیم موفق می شود و ضربات پی در پی تبر کوچک درخت کهن را از پای در می آورد.
بی نظمی در کار بدتر از بی خبری از آن است. در کار های زندگی باید به خود اعتماد داشت و بس.
پنبه را از آتش و جوان را از قمار دور نگه دارید.
از هزینه های کوچک و غیر ضروری دوری کن. زیرا یک سوراخ کوچک موجب غرق شدن یک کشتی بزرگ می شود.
چشم دیگران چشمی است که ما را ورشکست می کند. اگر همه غیر از خودم کور بودند، من نه به خانه باشکوه احتیاج داشتم و نه به مبل عالی.
وقتی شما نسبت به دیگران مهربان هستید، بدین معناست که نسبت به خودتان مهربانترید.
تنبلی آنقدر آهسته راه می رود که فقر و خواری برای رسیدن به آن دچار مشکل نمی شوند.
برای پیدا کردن عیبهای یک دختر، از او در نزد دوستانش تعریف کنید.
خردمند کیست؟ کسی که از همه می‌آموزد.
چه کسی توانگر است؟ کسی که به سهم خود خرسند باشد.
دارایی آن نیست که داری، بلکه چیزی است که با آن خوش باشی.
اگر آدمی بتواند نیمی از آرزوهای خود را برآورده سازد، دو برابر بر گرفتاری هایش می افزاید.
سحرخیزی یک گنج است.
اگر انسان، سرمایه‌اش را در مغزش بگذارد، نه در کیف پولش، هیچ‌کس نمی‌تواند آن را از او برباید.
آنکه خوشی خود را در رنج دیگران ببیند، هرگز روی خوشی را نمی بیند.
نفرت، ویران می‌کند؛ عشق، شفا می‌دهد.
هیچ‌گاه با نفرت نمی‌توان نفرت را زدود؛ نفرت، با عشق زدوده می‌شود؛ این، قانونی برگشت‌ناپذیر است.
هر آنچه که ما هستیم، نتیجه‌ی آن چیزی‌ست که بدان اندیشیده‌ایم.
برای اینکه هیچ‌گاه دچار درد و رنج نشوی، به هیچ چیز به عنوان من و یا مال من نچسب.
هیچ چیز را باور نکنید؛ مهم نیست آن را کجا می‌خوانید یا چه کسی آن را گفته است؛ حتی اگر من، آن را گفته باشم، مگر این که با منطق و احساس شما هماهنگی داشته باشد.
آدمی که از سر نادانی، با من به نادرست رفتار کند، از جوانمردانه‌ترین عشق من بهره‌مند خواهد شد؛ و هرچه بیشتر به من شر رساند، خیر من بدو بیشتر خواهد رسید.
کینه هرگز کینه را بازنایستاند: قاعده‌ی گذشته اینکه عشق، کینه را باز ایستاند.
آن که اندیشه آموخته است، چون گاو کهنسال گردد، تنش ببالد، ولی دانش او نه.
جهان نداند که اینجا همه به فرجام خواهیم رسید؛ ولی آنها که این بدانند، ستیزه‌هایشان بی‌درنگ بازایستد.
آنان که راستی را در ناراستی پندارند و ناراستی را در راستی بینند، هرگز به راستی نرسند.
رها کردن را بیاموزید که کلیدخوشبختی است.
هر کس زنجیر طمع را دور بیندازد، بدبختی از او دور می شود؛ مانند قطره آب که روی برگ گل می لغزد و می ریزد.
اگر به دنیای درونت حکومت کنی، خوشبخت هستی.
باران همیشه از سقف های سست به داخل اتاق می چکد و شهوت از مغز پوک.
یار اگر نادان باشد، تنهایی بهتر است.
یک روز زندگی به روشن بینی، بهتر از صد سال عمر در تاریکی است.
آنکه در درون آرامش دارد، پندار و گفتار و کردار آرام نیز دارد.
مهم نیست که دیروز چقدر بر شما سخت گذشته است؛ همیشه می توانید از نو آغاز کنید.
اعتبار، درست مثل شهرت است؛ سخت و دیر به دست می آید، آسان و زود از دست می رود.
احسان کننده خود را تملق می گوید.
نپذیرید، باور نکنید، از هیچ‌کس، حتی از من، مگر آنکه با خرد بی‌گزند خودتان در هماهنگی و سازگاری باشد.
آزادی در بی آرزویی است.
همچنان که کماندار، تیرهای خود را می تراشد و هموار می کند، هر انسانی می تواند افکار آشفته خود را جهت دهد.
اشک های دیگران را مبدل به نگاه های پر از شادی نمودن، بهترین خوشبختی ها است.
آنچه به روح آرامش می بخشد همانا دانش است و بس.
هستی ما به ناپایداری ابرهای پاییز، تماشای تولد و مرگ موجودات، همچون نظاره ی شعله های آتش یک عمر، مانند جرقه ی رعدی در آسمان و چون سیلابی پر شتاب و روان از سراشیبی کوهی [است].
آنان که به راه قدسی نرفته و در جوانی گنجی اندوخته نکرده اند، مرغان ماهیخوار پیر را مانند که در دریاچه ای بی ماهی از میان می روند.
هیچ کس جز خود ما مسئول بدبختی ها و یا خوشبختی های ما نیست.
در تن نحیف می تواند اندیشه ای بزرگ مسکن گیرد.
حیات بشر همچون شبنمی است که روی برگ گلی می لغزد و می افتد.
چشم گریان دیگران را به نگاههای سرور آمیز تبدیل کردن، لذت بخش ترین خوشبختی ها است.
آرامش فکر، بزرگترین خوشبختی است.
آن‌کس که تنها در پی خوشی‌ها زید، حواسش لجام‌گسیخته باشد و خوراکش بیرون از اندازه‌ی میانه‌روی باشد و تنبل و سست باشد، مارَه (وسوسه‌گر) بی‌تردید او را بیفکند، چنان که باد، درخت سست را بیفکند.
همچنان که باران از سقفِ سوراخ در خانه تراود، هوس نیز در ذهنی که نیندیشد، راه یابد.
بدکار در این جهان شیون کند و در جهان دیگر نیز گریه کند که در هر دو جهان ناله و زاری کند. چون نتیجه‌ی بدِ کارهایش را ببیند.
نکوکار در این جهان شاد است و در جهان دیگر نیز شاد است که در هر دو جهان، شادمان است. شادمان است چون به نکوکاریهایش بیندیشد و چون به راه نیک رود، شادمان‌تر گردد.
نااندیشمند گرچه بهره‌ی بزرگی از قانون را از بر بخواند، ولی بر آن کار نکند.
آرزومندان نمیرند، نااندیشمندان، خود، گویی مرده‌اند.
اگر آرزومندی بیدار گشته باشد و فراموشکار نباشد و بنابر داد زيَد، شکوه‌اش فزونی گیرد.
خردمند با بیدار کردن خوداشتیاقی و خویشتنداری، تواند برای خویش جزیره‌ای سازد که هیچ سیلی آن را غرق نتواند کرد.
نادانان از پی بیهودگی روند، خردمند اشتیاق را چون گرانبهاترین گوهر خویش نگاه دارد.
آن‌کس که آرزومند و اندیشمند بود، به خوشی بسیار رسد.
رام کردن اندیشه، که گریزپا است و گرفتن آن دشوار است و هرجا خواهد شتابان رود، نیک بُوَد، که اندیشه‌ی رام، شادمانی آورد.
گر کسی را ایمان پابرجا نباشد و داد راستین نداند و ذهنش آشفته باشد، هرگز دانش وی کمال نپذیرد.
کینه‌ور [ =کینه دار ] به کینه‌ور و دشمن به دشمن، آن بد نتواند کرد که اندیشه‌ی نیک راهنمون شده به كَس کند.
بگذار فرزانه در روستایش مسکن کند، چون زنبور عسل که شهد فراهم آرد و رود، بی‌آنکه گل یا رنگ و بوی آن را گزند رساند.
فرزانه نباید به گژیهای [ =کجی ] دیگران، گناهان یا کوتاهی‌هایشان پردازد، بلکه باید به بدکاریها و ناآگاهی های خویش بنگرد.
آن که سخنان نیک، ولی بی‌ثمر گوید و به آنها عمل نکند، چون گل زیبا و رنگارنگ است که عطر ندارد.
بوی گل یا چوب صندل یا گل‌های تگره و مَلّیکا ( که از این دو گل، گرد خوشبوی سازند) خلاف وزش باد نرود، ولی بوی خوش نیکان، خلاف باد نیز رود؛ که نیک مرد همه جا را فرا گرفته است.
گر راهرو بهتر از خویش یا هم‌ارز خود را به راه نبیند، همان بهتر که تنها رود، چه نادان به همراهی نَيَرزَد.
نادان که داند نادان است، دستِ‌کم تا همین اندازه بخرد است. ولی نادانی که خود را دانا انگارد، به راستی، نادان خوانده شود.
گر نادان به همه‌ی عمر نیز همنشین دانا گردد، زود باشد که راستی را دریابد، چنان که با زبان، مزه ی آتش را بچشد.
آن‌کس که شادی خویش جوید و باشندگانی را که شادی آرزو کنند شکنجه کند یا كُشَد، پس از مرگ، شادی نیابد.
چون شبانی که به چوبدستی خود، گاوان را سوی اصطبل رانَد، سال و مرگ نیز زندگی مرمان را رانَند.
نادان نداند چه هنگام کارهای بد کند، ولی بدکار، کردار خویش گویی به آتش می‌سوزاند.
گردونه‌های درخشان شهریاران تباه گردند، تن نیز به تباهی رسد، ولی برتری نیکان هرگز سوی نابودی نرود و نیکان، نیکان را چنین گویند.
آنچه کس از کردنش پشیمان گردد، نیک نیست و پادافراه [ =سزای ] وی شیون و چهره‌ی اشکبار باشد. آن کرده‌ی نیک است که کس از آن پشیمانی نخورد و پادافراه آن شادمانه و شادمان نبیند.
تا کار بد بَر ندهد، نادان اندیشد بَر او چون انگبین است، ولی چون بَر دهد، نادان غم خورَد.
بگذار خردمند پند دهد و آموزش دهد و آنچه را ناشایست است، از آن بازدارد. فرزانه، محبوب [ =پسند ] نیکان باشد و منفور [ =ناپسند ] بدان.
بدکاران را یار مگیر و دوست خسان [ =فرومایگان ] مباش. با نیکان دوستی کن و بهترین مردمان را دوست گیر.
مقنیان [ =چاه کن ها ] هرجا خواهند آب برند؛ کمانگیران تیر در کمان كُنند؛ درودگران [ =نجاران ] از چوب چیزها كَنند؛ خردمندان خود را سازند.
چنان که سنگ استوار را باد نلرزاند، خردمندان نیز از سرزنش و ستایش، تردید به دل راه ندهند.
برخیز! سُستی مکن! پی دادِ راستی رو! راستان در این جهان و جهان دیگر به شادی بیارمند.
نیکان در همه حال با دوراندیشی گام بردارند؛ نیکان از برای برآوردن خواهش شهوانی، سخن نگویند؛ خردمندان در غم و شادی هرگز به هیجان نیایند و افسرده نگردند.
گر کس از برای خویش یا دیگران، پسر، ثروت، و سروری آرزو نکند و پیروزی خویش را به شیوه‌های نادرست نخواهد، نیک، خردمند و پارسا باشد.
یک کلمه‌ی با معنی [ =با چَم ]، بهتر از هزار کلمه‌ی بی‌معنی است که آن کلمه‌ی بامعنی را گر کسی شنود، خاموش گردد.
بر خود چیره شدن، بهتر از چیرگی بر همه‌ی مردمان است.
اگر کس، صدهزار سال، هر ماه هزاران بار قربان کند و اگر یک دم کسی را بزرگ دارد که دانش راستین پابرجای دارد، آن بزرگداشت، بهتر از صد سال قربان کردن است.
هرچه کسی در این جهان در یک سال، پیشکش و نثار قربان کند تا مُزد یابد، این همه پشیزی نیرزد؛ بزرگداشت پارسایان بهتر است.
آن که صد سال بدکار و ناخویشتندار زيَد، زندگی یکروزه‌ی مرد فرزانه و اندیشمند بهتر از آن صد سال است.
آن که صد سال تنبل و سست زيَد، زندگی یکروزه‌ی آن که نیروی استوار یافته، بهتر از آن صد سال است.
آن که صد سال زيَد و آغاز و انجام را نبیند، زندگی یکروزه‌ی آن که آغاز و انجام را بیند، بهتر از آن صد سال است.
آن که صد سال زيَد و برترین داد را نبیند، زندگی یکروزه‌ی آن که برترین داد را بیند، بهتر از آن صد سال است.
اگر کس در انجام نیکی سُستی ورزد، اندیشه‌اش از بدی شادمان گردد.
اگر کس گناه کند، مگذار دیگر چنان کند؛ مگذار به گناه کردن، دل خوش دارد که انباشتن بدی، دردناک است.
بدکار تا کردار بَدش بَر ندهد، شادی بیند، ولی چون کردار بدش بَر دهد، بدی بیند. نیکوکار نیز تا کردار نیک او بَر ندهد، بدی بیند، ولی چون کردار نیک او بَر دهد، نیکی بیند.
مگذار كَس، نیکی را خُرد انگارد و در دل گوید مرا نخواهد رسید. ظرف آب نیز از ریزش قطرات آب پُر گردد. دانا پُر از نیکی گردد، گرچه اندک اندک نیکی خویش را گرد آورد.
آن که دستش زخمی نباشد، شاید به زهر دست زند، ولی زهر آن را که زخمی نباشد، اثر نکند و او را که بدی نکند، بدی نباشد.
نه در آسمان، نه در میان دریا، نه در شکاف کوه، در جهان هیچ‌جا نیست که شاید آدمی از کردار بد رها باشد.
همه‌ی مردم از جزای کار بد بر خود لرزند و همه از مرگ هراسند. به یاد دار که تو نیز چون آنانی. مَكُش و مایه‌ی كُشتار مَشو.
مگذار كَس، بدی را خُرد انگارد و در دل گوید مرا نخواهد رسید. ظرف آب نیز از ریزش قطرات آب پُُر گردد. نادان پُر از بدی گردد، گرچه اندک اندک بدی خویش را گرد آورد.
با هیچ‌کس به دُرُشتی سخن مگوی، چه آنان که با ایشان سخن گویی، تو را همچنان پاسخ گویند. گفتار خشم‌آمیز دردناک است: ضربات یکی پس از دیگری بر تو فرود آید.
بگذار هرکس خود را سوی آنچه درست است، بَرَد و آنگاه بگذار دیگران را بیاموزد؛ این چنین، فرزانه آزرده نگردد.
اگر کسی دیگران را بیاموزد تا چون او گردند، چون اختیار خود را دست گیرد، اختیار دیگران را دست تواند گرفت، چه اختیار خود را دست گرفتن، دشوار است.
انجام کارهای بد آسان است و این کردارها خود را گزند رسانند. کردارهایی نیک و سودمندند که انجام‌شان بس دشوار است.
به جهان چنان نگر که به حباب یا سراب نگری، شهریار مرگ آن را که به جهان چنین نگرد، نبیند.
آن که پیش از این به خطرها نمی‌اندیشید و سپس هشیار گشت، این جهان را روشنی بخشد، چون ماه که از پشت ابرها بیرون آید.
تنها، نادانان، بخشندگی را نستایند. خردمند از بخشش شاد گردد.
هیچ گناه نکردن، نیکی کردن، اندیشه‌ی خود پاک گرداندن، آموزه‌ی همه‌ی بیداران است.
از پیروزی دشمنی زاید، چه شکست خورده، ناشاد است. آن که پیروزی و شکست را واگذارد، خرسند و شادمان است.
هیچ چیز چون دشمنی، بازدارنده از رهایی نیست.
شادی، برتر از آرامش است.
گرسنگی، بدترین ناخوشی‌ها است.
آن که شیرینی تنهایی و آرامش را چشید، از ترس و گناه رسته [=رهایی یافته] است.
دیدار گزیدگان، نیک است و با آنها به‌سر بردن، همواره شادی بخش است. اگر کس نادانان را نبیند، راستی شادمان است.
آن که همراه نادانان شود، به راهی دراز رنجه گردد. همراهی نادانان چون همراهی دشمنان همواره دردناک است.
مگذار هیچ‌کس به آنچه خوش یا آنچه ناخوش است، دل بندد. ندیدن خوشی درد است و دیدن ناخوشی نیز درد است.
باشد که آدمی خشم خویش فرونشاند و خودخواهی را فراموش کند و از بُن رهایی یابد.
آن که در نام و صورت نباشد و هیچ چیز را از آن خویش نخواند، آزرده نگردد.
آن که خشم خویش را که چون گردونه‌ای شتابان پیش رود، بازدارد، او را گردونه‌ران راستین خوانم؛ دیگران تنها زمام به دست دارند.
راست گو و تسلیم [=گردن نهادن] خشم مشو؛ اگر از تو اندک خواهند، بده.
فرزانگان که تن و زبان و اندیشه نگاه دارند، به راستی خویش را نیک نگاه داشته‌اند.
آفت دعاها، باز ناگفتن است. آفت خانه‌ها، بازنساختن است. آفت منش، تنبلی است. آفتِ نگاهبان، بی‌فکری است.
بدرفتاری، آفتِ زن است. فرومایگی، آفت نیکوکاران است. در این جهان و آن جهان، همه‌ی روش‌های بد، آفت است، ولی آفتی هست که بد‌ترین آفت‌هاست و آن، نادانی است.
آتشی چون هوس نیست، کوسه‌ای چون دشمنی نیست، دامی چون نادانی نیست و سیلی چون آز نیست.
کسی که بدیهای همسایه‌اش را چون گندم وجین شده [=پاک شده ار علف هرز] در برابر باد بالا می‌افکند، ولی بدیهای خویش می‌پوشد، چون نیرنگ‌بازی است که مُهره و طاس دروغین از بازیگر دیگر پنهان دارد.
اگر کس در انجام کاری دُرُشتی [=پرخاش] کند، دادگر نیست.
کس به سبب پُر سخنی، دانا نیست. دانا کسی است که شکیبا و رها از دشمنی و ترس باشد.
کس به سبب پُر سخنی، پشتیبان قانون نیست. اگر کسی اندک آموزد، ولی به چشم سر، قانون را بیند و هرگز آن را به فراموشی نسپارد، چنین کسی پشتیبان قانون است.
در آن کس که راستی، نیکویی، آمرزش، پاکدامنی، خویشتنداری، میانه‌روی، بی‌آلایشی و خردمندی باشد، چنین کسی پیر است.
آن‌کس که رشک ورزد، خسیس و نادرست باشد، تنها به مِس سخنی یا دیدار زیبا، اَرجمند نگردد.
دانش، به شوق به دست آید و بی‌آن، از دست بشود.
تا آرزوی مردان نسبت به زنان، حتی اندک ترین آنها، از میان نرود، اندیشه‌ی مرد در بند است، چنان که گوساله که شیر مادرش خورد، به او وابسته است.
اگر کسی با وانهادن خوشی اندک، خوشی بزرگ بیند، پس فرزانه نیز شاید که خوشی اندک وانهد و به خوشی بزرگ نِگَرَد.
آن‌کس که مایه‌ی رنج دیگران گردد تا از برای خویش خوشی خواهد، در بند دشمنی گرفتار است و از دشمنی رهایی نیابد.
آنچه باید انجام شود، به فراموشی سپرده شده و آنجه نباید انجام گیرد، انجام شده است. آرزوهای سرکشان و بی‌تدبیران همواره رو به فزونی دارد.
آن که نیک باورمند باشد، گر از نیکی و شکوه برخوردار باشد، هرجا سکنی گزیند همچنان گرامی باشد.
نیکان از دور بدرخشند، چون کوههای پوشیده از برف. بَدان دیده نشوند، چون تیرهایی که به شب اندازند.
فرو بردن گوی آهن گداخته به کام بهتر است تا کسی بد و گناهکار با خیرات و صدقه ی (درستکاری آیینی مردمان در برابر روحانیان گدا) مردمان به‌سر برد.
چونان برگ علف که اگر درست به کف گرفته نباشد، دست را ریش کند، پارسایی ناراست نیز دیندار و پارسا را به دوزخ برد.
کار بد بهتر آنکه انجام نپذیرد، چه پشیمانی آورد. کار نیک بهتر آنکه انجام گردد، چه کس از انجام آن پشیمانی نخورد.
آنان که از آنچه نباید شرمگین باشند، شرم دارند و از آنچه باید شرمگین باشند، شرم ندارند، اینان در پی آموزه‌های دروغین بوده و به راه بد روند.
آنچه را پیش و پس و میان است، وا نِه و آنگاه سوی دیگر کران هستی رو. اگر اندیشه‌ات همه آسوده باشد، دیگر به زادن و تباهی درنیایی.
بی‌دانش، ژرف‌اندیش نباشد و بی‌ژرف‌اندیشی، دانش نباشد.
ای نادان، گیسوی بافته را چه سود! جامه‌ی پوست بُز را چه سود؟ تو را در اندرون، میل به غارت و دریدن است، ولی بیرون‌ خود را پاک نشان می‌دهی.
اگر کس در بند تردید، سرشار از آرزوهای شدید و تنها آرزومند خوشی باشد، تشنگی وی فزونی گیرد و به راستی بندهای خویش گرانتر کند.
علف هرز، کشتزار را زیان دارد و دشمنی، آدمی را گزند رساند؛ از این رو هدیه‌ای که ارزانی کسانی گردد که دشمنی نورزند، آنان را پاداش بزرگی است.
می‌خواهم در این دنیای تاریک، طبلی به آواز در بیاورم که از این پس دیگر آگاه کردن از مرگ به گوش نرسد.
رهایی قطعی هر کس در نابودی است.
تنها راه برقراری آرامش در زمین، این است که بیاموزیم زندگی خود را سرشار از آرامش سازیم.
مشتریان ناراضی همیشه موجب نگرانی هستند. آنها در عین حال فرصت طلایی شما هستند.
بهترین کاری که می کنم این است که اشتیاقم را با دیگران قسمت می کنم.
در زندگی، همه چیز دادگرانه نیست؛ بهتر است با این حقیقت کنار بیایید.
دنیا برای شرافت شما اهمیتی قائل نیست. در این دنیا از شما انتظار می رود که پیش از آن که نسبت به خودتان احساس خوبی داشته باشید، کار مثبتی انجام دهید.
پس از فارغ التحصیل شدن از دبیرستان و استخدام، کسی به شما رقم بسیار زیادی پرداخت نخواهد کرد. به همین ترتیب، پیش از آن که بتوانید به مقام معاون ارشد، با خودرو مجهز و تلفن همراه برسید، باید برای مقام و مزایایش زحمت بکشید.
اگر فکر می کنید آموزگارتان سخت گیر است، بسیار در اشتباه هستید. پس از استخدام شدن متوجه خواهید شد که رئیس شما خیلی سخت گیرتر از آموزگارتان است؛ چون امنیت شغلی آموزگارتان را ندارد.
آشپزی در رستورانها با غرور و شأن شما در تضاد نیست. پدر بزرگ های ما در مورد این کار نظر دیگری داشتند، از نظر آنها این کار، یک فرصت بود.
اگر در کارتان موفق نیستید، پدر و مادر خود را سرزنش نکنید، از نالیدن دست بکشید و از خطاهای خود درس بگیرید.
پیش از آنکه شما متولد بشوید، پدر و مادر شما هم جوانان پرشوری بودند و تا به آن اندازه که اکنون به نظر شما می رسد، موجب آزردگی خاطر نبودند.
ثروتمندترین مرد دنیا دارنده ی چیزهای ملموس نیست. نه زمین دارد، نه طلا، نه نفت، نه کارخانه، نه فعالیت صنعتی دیگر و نه ارتش و نه سپاهی. این نخستین بار در تاریخ بشر است که ثروتمندترین مرد دنیا تنها دانش دارد و بس.
هر گاه خبرهای بد را به عنوان یک نیاز به تغییر و نه یک خبر منفی پذیرفتید، شما از آن شکست نخورده اید، بلکه چیزهای تازه ای از آن آموخته اید.
غرور می‌تواند برانگیزاننده ی خوبی باشد. پول نیز می‌تواند، ولی هرگز نباید آنها را هدف بدانیم.
انسان باید سرنوشت خود را برگزیند، نه اینکه آن را بپذیرد.
برای ایمان داشتن باید حصار پیشداوری ها را برچید.
دو اشتباه بسیار بزرگ وجود دارد: یکی اینکه قبل از موعد اقدام به عمل کنیم و دیگری اینکه فرصت مناسب را از دست بدهیم.
انسان زمانی خود را می شناسد که به مرزهای خود برسـد.
افتادن از طبقه ی سوم همان اندازه صدمه می زند که افتادن از طبقه ی صدم؛ پس اگر قرار بود بیفتم، چه بهتر که از فاصله ی زیادی بیفتم.
قلب آدمها گاهی شکوه می کند، چرا که آدمها می ترسند بزرگترین رؤیاهایشان را برآورده کنند، به این دلیل که یا فکر می کنند لیاقتش را ندارند و یا اینکه نمی توانند از عهده ی آن برآیند.
ما قلبها از ترس می میریم؛ تنها از اندیشیدن به عشق های مدفون شده و یا لحظه هایی که می توانستند خیلی زیبا باشند و نبودند، یا گنج هایی که می توانستند کشف شوند، اما برای همیشه در زیر خاک مدفون ماندند. چون اگر هریک از این پیشامدها رخ هد، ما رنج وحشتناکی می کشیم؛ قلب من از رنج کشیدن می ترسد.
همیشه به قلبت بگو که ترس از رنج از خود رنج بدتر است. تاریکترین لحظه ی شب لحظه ی پیش از برآمدن آفتاب است.
لازم نیست آدم از کوهی بالا رود تا بفهمد بلند است.
کشتی در ساحل بسیار امن تر است، اما برای این [ کار ] ساخته نشده است.
این ما هستیم که سرعت گذر زمان را تعیین می کنیم.
روحی که در پیکر ما وجود دارد، کم و بیش تکامل نیافته است. با هر گامی که در فراز و نشیب زندگی می نهیم، در پی ذرات گم شده ی وجود خویش در کاوشیم. اگر در این پویش، لحظه ای بخت یارمان باشد، آن گوهر نایافته را در وجود انسانی دیگر می یابیم.
نتوان گفت: بهارا، به امید دیدن و ماندن تو! می توان گفت: بهارا، تو بیا دانه ی امید به قلبم بنشان! و سفر کن به کجاآبادی، هر زمانی که تو را دلخواه است!
زندگی همواره چشم به راه شرایط بحرانی می ماند تا قدرتش را نشان دهد.
شتاب زمان به اندازه ای است که در چند لحظه می تواند مردم را از بهشت به دوزخ بفرستد.
هیچ کس نمی داند زندگی برای ما چه اندوخته است؛ بسیار خوب است که همیشه راه گریز را بدانیم.
من می توانم انتخاب کنم که قربانی دنیا باشم یا یک ماجراجو در جستجوی گنج؛ همه چیز بستگی به روش نگاه من به زندگی دارد.
مردم جوری حرف می زنند که [ گویی ] همه چیز را می دانند، اما اگر جسارت داشته باشی و سؤالی بپرسی آنها هیچ چیز نمی دانند.
انسان همیشه خواهان دگرگونی و تحول است، اما همزمان، سکون و ثبوت را آرزو می کند.
شنیدن یک توهین و پاسخ ندادن به آن، آسانتر از درگیر نبرد شدن با شخصی نیرومندتر از خود است.
پذیرفتن نیک سرشتی خود همیشه آسانتر از رویارویی با دیگران و جنگیدن برای حقوق خویش است.
همواره می توانیم بگوییم سنگی که دیگران به سوی ما انداخته اند، به ما نخورده است، اما تنها در شب می توانیم برای قلب ضعیف خود بگرییم.
وعده ها را باور نداشته باش، چون دنیا پر از وعده است.
خداوند دعای کسانی را می شنود که می خواهند نفرت از آنها گرفته شود، اما نسبت به آنهایی که می خواهند از عشق بگریزند ناشنواست.
هنگامی که آرزوی چیزی را دارید، سراسر کیهان همدست می شوند تا بتوانید این آرزو را تحقق بخشید.
هر انسانی حق دارد به رسالتش شک کرده و گاه آن را رها کند، اما هرگز حق ندارد آن را از یاد ببرد!
عشق حقیقی اجازه می دهد که هر کس راه خود را در پیش بگیرد.
عشق، نیرویی است که ما را بار دیگر به هم می پیوندد تا تجربه ای را که در زندگیهای گوناگون و در مکانهای مختلف جهان پراکنده شده است، بار دیگر متراکم کند.
آگاهی از مرگ نمی گذارد آنچه را که باید امروز از آن لذت ببریم به فردا واگذار کنیم.
در شادی گناهی نیست.
همواره می توانیم بگوییم سنگی که دیگران به سوی ما انداخته اند، به ما نخورده است.
راز زندگی این است که بفهمیم هر روز، یک معجزه است.
دانستن هدف زندگی یا دانستن بهترین راه خدمت به خدا کافی نیست، افکار خودت را به عمل درآور؛ راه، خودش را نشان می دهد.
فقط خودت می دانی که چه چیزی برایت بهترین است.
حقیقت همواره همان جایی است که ایمان هست.
جوانی که فراموش می کند شاخه گلی به محبوبش بدهد، سرانجام وی را از دست خواهد داد.
مهم این نیست که چقدر زندگی می کنیم مهم این است که چگونه زندگی می کنیم.
بسیاری از اوقات ما خودمان استعدادهایمان را می کشیم، چرا که نمی دانیم با آنها چه کنیم.
هرگز نگذار آگاهی از عیب هایت تو را بترساند.
از دست دادن بخشی از چیزی، بهتر است تا از دست دادن کل آن چیز.
انسان باید از گذشته رها شود و از میان راههایی که به او پیشنهاد می شود، بهترین را برگزیند.
برای آگاهی از استعدادها و محدودیت هایتان، هیچ کس مناسب تر از خودتان نیست.
هر رحمتی که نادیده گرفته شود، تبدیل به لعنت می شود.
حسد ورزان و شکست خوردگان تنها در حالی می توانند به تو صدمه بزنند که خود، توان این کار را به آنان بدهی.
اگر نسبت به دیگران صبور باشیم، پذیرش خطاهای خودمان ساده تر می شود.
بهترین راه شناخت و نابودی یک دشمن این است که خود را دوست او بدانیم.
در جوانی آنگاه که رویاهایمان با تمام قدرت در ما شعله ورند، خیلی شجاعیم، اما هنوز راه مبارزه را نمی دانیم. وقتی پس از زحمات فراوان مبارزه را می آموزیم، دیگر شجاعت آن را نداریم.
تکبر و خودپسندی در بسیاری از موارد، ماسکی بی ارزش از ترس و وحشت است.
هرگز نباید به پشت سرمان نگاه کنیم.
در زندگی عشق باید باشد، حتی اگر بازتاب و پاسخ فوری نداشته باشد.
دیوانه بمانید، اما مانند عاقل ها رفتار کنید. خطر متفاوت بودن را بپذیرید، اما بیاموزید که بدون جلب توجه مفید باشید.
این که بدانی در راه درستی هستی یک چیز است، اما اگر فکر کنی راه درست تنها همین است چیز دیگری است.
به خاطر ترس از دست دادن، چه چیزهایی را از دست داده ایم.
در عشق هیچ خطری وجود ندارد. هزاران سال است که انسانها یکدیگر را جستجو کرده اند و یکدیگر را یافته اند.
لحظاتی هست که جز غم و رنج چیزی رخ نمی دهد و نمی توانیم از آن دوری کنیم. تنها زمانی دلیلش را می فهمیم که بر آن غلبه کرده باشیم.
هرگز نمی توانیم درباره زندگی دیگران قضاوت کنیم، چون هر کس رنجها و درماندگی های خودش را دارد.
روح جهان از خوشبختی انسانها سیراب می‌شود و یا از بدبختی، ناکامی و حسادت آنها.
انسان هرگز نمی‌تواند از رویا دست بکشد، رویا خوراک روح است.
براستی، این موجودات نیستند که چیزی را آشکار می‌کنند، خود مردم هستند که با نگریستن به موجودات، روش نفوذ به روح جهان را می‌یابند.
معمولا مرگ سبب می‌شود آدم زندگی را بیشتر احساس کند.
چیزهای ساده خارق العاده ترین چیزها هستند و تنها خردمندان می توانند آنها را ببینند.
آدم می تواند همیشه دوستان جدیدی پیدا کند، بی آنکه مجبور باشد هر روز آنها را ببیند.
زمانی که ما همواره در پیرامون خود افراد مشخصی را ببینیم احساس می کنیم که آنها بخشی از زندگی ما هستند و چون بخشی از زندگی ما می شوند سرانجام تصمیم می گیرند که زندگی ما را تغییر دهند و اگر آن گونه که آنها آرزو دارند نباشیم از ما ناخشنود می شوند.
هر کسی گمان می کند که دقیقاً می داند ما باید چگونه زندگی کنیم، اما هیچ کس هرگز نمی داند که چگونه باید زندگی خاص خودش را داشته باشد.
در زندگی ما لحظه ای فرا می رسد که تسلط بر زندگی را از دست می دهیم و از آن پس، سرنوشت بر هستی ما مسلط می شود و این بزرگترین گزافه ی جهان است.
وقتی با آدمها حرف می زنی، یک چیزهایی به تو می گویند که نمی دانی چگونه به گفتگو ادامه دهی.
وقتی تو چیزی را می خواهی همه ی جهان دست به یکی می کند تا تو آرزویت را برآورده سازی.
انسان همیشه امکان برآورده ساختن رویاهایش را ندارد.
انسانها بسیار زود از علت زندگی خویش آگاه می شوند، شاید برای همین هم هست که بسیار زود از آن چشم می پوشند.
هر چیز در زندگی بهایی دارد؛ این آن چیزی است که مبارزین روشنایی می کوشند بیاموزند.
بهتر است گاهی چیزها را به حال خود رها کنیم.
[ گاهی انسان ] می بایست بین چیزی که به آن عادت کرده و چیزی که بسیار دلش می خواهد داشته باشد، یکی را برگزیند.
وقتی همه ی روزها به هم شبیه هستند، انسان دیگر متوجه پیشامدهای خوبی که در طی روز رخ می دهد نمی شود.
هیچ مانعی وجود ندارد، مگر خود [ انسان ].
یک چوپان می تواند سفر را دوست داشته باشد، اما هرگز میش هایش را فراموش نمی کند.
پول، چیزی جادویی است؛ با پول، انسان هیچ وقت کاملاً تنها نیست.
در مدتی کوتاهتر از یک فریاد همه چیز در زندگی [ انسان ] تغییر می کند، پیش از آنکه حتی به موقعیت جدیدش عادت کند.
من هم مثل همه هستم؛ دنیا را آنگونه می بینم که دلم می خواهد باشد، نه آنگونه که به راستی هست.
تلاش کن نشانه ها را دریابی و به آنها احترام بگذاری.
مطالبی هست که نباید درباره ی آنها کنجکاوی کرد، چون نباید از سرنوشت گریخت.
هم می توان دنیا را با چشمان یک غارت شده ی بدیخت نگریست و هم با چشمان یک ماجراجوی در جستجوی گنج.
مردم، بسیار از نشانه حرف می زنند، اما نمی دانند که به راستی درباره ی چه چیز حرف می زنند.
وقتی که شانس با ما است باید از آن بهره گیریم و به آن کمک کنیم، همان گونه که شانس به ما کمک می کند.
همه نمی توانند رویاهایشان را به یک شکل ببینند.
به یاد داشته باش که همیشه باید بدانی که چه می خواهی.
آنچه بیش از همه انسانها را شیفته می کند زیبایی است.
من نمی خواهم تغییر کنم و چیزی را تغییر بدهم چون نمی دانم چگونه باید این کار را کرد؛ من کاملاً به خودم عادت کرده ام.
گاهی نمی توان جلوی جریان رودخانه ی زندگی را گرفت.
هرگز از رویاهایت چشم پوشی نکن؛ چشم براه نشانه ها باش.
تصمیم ها فقط آغاز یک ماجرا هستند. وقتی کسی تصمیمی می گیرد، خود را در جریانی تند پرتاب می کند که او را به سوی هدفی خواهد برد.
همه چیز در زندگی نشانه است. جهان به زبانی ساخته شده که همه می توانند بشنوند، اما آن را فراموش کرده اند.
پیشامد و امر ناگهانی وجود ندارد.
کسی که به سفر عادت دارد، می داند که همیشه لحظه ای فرا می رسد که باید رفت.
احساس پیش از وقوع، شیرجه ی سریع روح در جریان جهانی حیات است که تاریخچه ی زندگی همه ی انسانها در آغوش آن به هم می پیوندد و یگانه می گردد، به گونه ای که می توانیم همه چیز را بدانیم، چون همه چیز در آن نوشته است.
پیچ و خم ها برای کاروان اهمیت ندارد، چون هدف همواره ثابت است.
هیچ کس نباید از ناشناخته بترسد، چون هر انسانی می تواند آنچه را که می خواهد به دست آورد و آنچه را که نیاز دارد فراهم کند.
تنها ترس ما این است که آنچه را داریم از دست بدهیم، خواه زندگیمان باشد و خواه مزارعمان. این ترس زمانی از بین می رود که بفهمیم داستان زندگی ما و داستان جهان، هر دو را یک دست مشترک رقم زده است.
کسی که به صحرا می رود نمی تواند عقب گرد کند و هنگامی که نمی شود به عقب بازگشت، فقط باید در جستجوی بهترین راه برای پیش رفتن بود.
هرچه در سطح زمین است به گونه ای مداوم در حال تغییر است، چون زمین هم زنده است و زمین هم روح دارد و ما به ندرت می دانیم که زمین در جهت منافع ما کار می کند.
همه ی چیزها تجلی یک چیز واحد است.
جهان، روحی دارد و کسی که بتواند آن روح را درک کند می تواند زبان همه چیز را بفهمد.
هر کسی راهی برای آموختن دارد.
اگر در زمان حال باشی، زندگی تبدیل به جشنی همیشگی می شود، به عیدی بزرگ؛ چون همیشه در لحظه ای که در آن زندگی می کنیم جریان دارد و تنها در آن لحظه.
شاید خداوند صحرا را آفریده است تا انسان از دیدن نخلها لذت ببرد.
در دنیا همواره کسی هست که چشم براه دیگری است، چه در میان صحرا و چه در قلب یک شهر بزرگ.
تپه ها با حرکت باد تغییر شکل می دهند، اما صحرا همیشه همان که بوده می ماند.
اگر من بخشی از افسانه ی تو باشم تو روزی باز خواهی گشت.
وقتی آدم عاشق است، همه چیز بیشتر معنا دارد.
اشیاء به خودی خود چیزی را آشکار نمی کنند، این انسانها هستند که با نگاه کردن به اشیاء، راه ورود به روح جهان را درمی یابند.
آنچه که بتوانی تغییر دهی، آینده ی تو نبوده است.
اگر تو به حال توجه کنی، آن را بهتر خواهی کرد و اگر حال را بهتر کنی، آنچه از پس آن می آید بهتر خواهد شد.
هر روز، ابدیت را در خود دارد.
هرگز نباید سست شد، حتی اگر راه زیادی را پیموده باشی.
باید صحرا را دوست داشت، اما هرگز کاملاً به آن اعتماد نکن؛ چون صحرا محک مردان است. هر گام آنها را احساس می کند و کسی را که سربهوا و گیج باشد خواهد کشت.
شر در آن چیزی نیست که از دهان به درون می رود، شر در آن چیزی است که از دهان بیرون می آید.
شترها خائن هستند؛ هزاران کیلومتر راه می روند، بدون اینکه هیچ نشانه ای از خستگی در آنها نمایان شود. سپس ناگهان به زانو درمی آیند و می میرند. اسبها کم کم خسته می شوند و همیشه می دانی چقدر از آنها توقع داشته باشی و چه زمانی ممکن است بمیرند.
آدم دوست دارد، چون دوست دارد؛ همین؛ هیچ دلیلی برای دوست داشتن وجود ندارد.
به آنچه که پشت سر گذاشته ای نیندیش.
تنها یک راه برای آموختن وجود دارد و آن، عمل است.
قلب تو هر جا باشد گنج تو هم همانجا است.
این طبیعی است که از مبادله ی همه ی آنچه که توانسته ایم به دست آوریم، با یک رویا بترسیم.
هیچ زمان نمی توانی قلبت را خاموش کنی، حتی اگر وانمود کنی که به حرفهایش گوش نمی دهی، او آنجا در سینه ی تو خواهد بود و مدام آنچه را که درباره ی زندگی و دنیا می اندیشد تکرار خواهد کرد.
اگر تو قلبت را خوب بشناسی، هیچ وقت تو را غافلگیر نخواهد کرد؛ چون تو آرزوها و رویاهایش را خواهی شناخت و می توانی آنها را به حساب آوری.
هیچ کس نمی تواند از دل خود بگریزد.
آدمها می ترسند که بزرگترین رویاهایشان را برآورده کنند، چون یا به این می اندیشند که سزاوار آن نیستند و یا اینکه از عهده ی آن برنمی آیند.
ترس از رنج از خود رنج بدتر است.
هیچ قلبی وقتی در پی رویاهایش بوده، هرگز رنج نکشیده است.
نیک بختی را می توان در یک شن ساده ی صحرا یافت. چون یک دانه ی شن، یک لحظه از آفرینش است و جهان برای آفریدن آن میلیونها سال وقت گذاشته است.
بیشتر آدمها دنیا را چیز تهدیدکننده ای می بینند و به همین دلیل هم دنیا برای آنها تهدیدکننده می شود.
وقتی که ما گنجینه های حقیقی در دست داریم، هرگز متوجه آن نمی شویم؛ چون آدمها به وجود گنج باور ندارند.
هیچ کس از نتایج آنچه که زیر آسمان می گذرد در امان نیست.
چشم ها قدرت روح را نشان می دهند.
همه چیز در کیهان در حال دگرگونی است.
وقتی چیزی در حال دگرگونی و تغییر است، هرچه در پیرامون آن است نیز دگرون می شود.
خودت را تسلیم ناامیدی نکن؛ این امر تو را از گفتگو با قلبت باز می دارد.
تنها یک چیز هست که برآورده شدن رویایی را ناممکن می سازد و آن، ترس از شکست است.
عشق، زمانی است که قوشی بر فراز شنهای صحرا به پرواز درمی آید. چون برای او، تو دشتی سرسبزی و او هرگز بدون شکار از نزد تو بازنمی گردد. او صخره ها و تپه های تو را می شناسد و تو نسبت به او دست و دلبازی.
بادها همیشه همه چیز را می دانند؛ آنها همه جا روانند، بی آنکه زادگاه یا مکانی برای مردن داشته باشند.
وقتی انسان دوست می دارد، می تواند جزیی از آفرینش باشد.
وقتی انسان دوست می دارد، هیچ نیازی ندارد که بفهمد چه پیشامدی در حال رخ دادن است. چون همه چیز در درون ما روی می دهد و انسان می تواند به باد بدل شود.
زمینی که روی آن زندگی می کنیم بهتر خواهد شد اگر ما بهتر باشیم و بدتر خواهد شد اگر ما بدتر باشیم.
هرچه یکبار پیش می آید ممکن است دیگر هرگز روی ندهد، اما آنچه که دو بار پیش آید، بدون شک، بار سوم هم رخ خواهد داد.
هر کس هر کاری که بکند، در روی زمین اصلی ترین نقش تاریخ جهان را ایفا می کند و معمولاً خودش این را نمی داند.
حقیقت واقعی در سکوت نهفته است.
برای جوانمردی و مروتی که در حق هر کس می کنی، امید هیچ پاداشی نداشته باش.
اگر آینه نبود، من همیشه خود را جوان می دانستم.
من جستجو نمی کنم، پیدا می کنم.
هنگام کار کردن راحت هستم؛ چیزی که مرا خسته می کند بیکاری و دیدار اشخاص است.
فرق نقاشی با عکس در احساس آرامشی است که نقاشی به انسان می دهد.
هیچ بهاری بی‌خزان نیست، جز بهار هنر و ادب.
تمایل و کشش یک هنرمندِ آفریننده آن است که بشریت را در کنار پرتگاه متوقف کند.
هر رقابتی، اسلحه‌ی ویژه ی خود را دارد؛ گاهی زور، گاهی زر، گاهی هوش و گاهی مهربانی.
کار بی‌هدف، راهی‌ است که به پایان نمی‌رسد.
آنچه در آینده خواهم کرد، دلنشین‌‌تر از آنچه در گذشته کرده‌ام، خواهد بود.
نقاشی، یک نیاز فوری به خالی کردن بار احساس‌ها و تصویرهاست.
یک نقاش باید آن‌ چیزی را بیافریند که تجربه می‌کند.
مادر، تابلوی آفریدگار است.
زمان حال همیشه بر گذشته برتری دارد؛ برای تو، این پیروزی ا‌ست.
هیچ‌چیز جز در تنهایی انجام‌پذیر نیست. در این دوران، تنها بودن و در تنهایی زیستن کار دشواری ا‌ست.
آرامش کامل تنها در آغوش طبیعت امکان‌پذیر است.
تا آمادگی اداره خانواده‌ای را نداری، کاری نکن.
آزمونی که در جوانی داده‌ای، نتیجه‌اش در پیری، آشکار خواهد شد.
هنر، غبار هر روزه‌ی زندگی را از جان می‌زداید.
آسایش، ناموس طبیعت است. همه به آسایش نیاز دارند، حتی گیاهان!
ما در مدرسه، چگونگی انجام هر چیزی، به جز درست زندگی کردن را می آموزیم.
تنها، شخص کنجکاو است که خواهد آموخت و تنها، انسان با اراده، بر موانع [ =بازدارنده های ] راه علم و دانش چیره خواهد شد.
میزان شیفتگی و دلبستگی برای آموختن، مهمتر از میزان هوش و زیرکی شخص برای یادگیری است.
هدف از زندگی، آموختن است.
آموختن هیچ چیز با شانس و برخورد به دست نمی آید. بایستی با شیفتگی به دنبال اش رفت و با جدیت به آن پرداخت.
اگر زندگی را به درستی معنا [ =چَم ] نکنیم، هر آنچه را که از ابتدا می آموزیم و یا تجربه می کنیم، بی ثمر خواهد بود.
انسان های خوب، به این دلیل، خوب هستند که ناکامی های زیادی را از سر گذرانده اند و خِرد و شناختی هم که به آن نایل گشته اند، نتیجه ی شکست هایی است که تجربه کرده اند.
از هر فرصتی، برای لذت بردن از زندگی استفاده کنید.
بیاموزید که از روند یادگیری، لذت ببرید.
سراسر زندگی، یک کلاس درس است.
هر کنش، بی تردید، نتیجه ای در پی دارد؛ همواره مراقب کاری که می کنید، باشید.
تجربه، بهترین آموزگار است؛ البته با این شرط که ما هم دانش آموزان خوبی باشیم.
حقیقت این است که زمانی دانا و درس خوانده می شویم که دریابیم چیزهایی را که آموخته ایم، کمترین میزان دانش ممکن بوده است.
تو تنها زمانی خشنود می شوی که بدانی کیستی؛ آن وقت زندگی ات را به گونه ای برمی گزینی که نیازهای راستین تو را برآورده کند.
بهترین روش پند دادن به فرزندانتان این است که نخست، آنچه را آنها می خواهند و مورد نظرشان است، کشف کنید. سپس برای انجام آن چیز، آنها را راهنمایی کنید.
از هر چیزی برای پیشرفت، یادگیری و رشد خود بهره بگیر.
زندگی، بسیار کوتاه است و درس های زیادی هست که باید آموخته شوند. کسانی که همه چیز را پشت گوش می اندازند، بازنده هستند.
اگر بتوانید خودتان را باور کنید، بزرگترین راز زندگی را آموخته اید.
هنگامی که شما توانایی پذیرفتن مسائل را ندارید، یادگیری، بسیار دشوار می شود.
همان گونه که مشت بسته قادر به دریافت هدیه نیست، به همان ترتیب هم، اندیشه و ذهن بسته نمی تواند هیچ درسی را بیاموزد.
از آنچه زندگی به شما می بخشد، لذت ببرید، ولی همیشه آزاد و رها باقی بمانید.
یک مشکل، فرصتی است که به تو داده می شود تا با آن، خودت را بهتر کنی.
اشتباهات، به روشنی، آنچه را که برای بهتر کردن خود و درست کردن شرایط، لازم است، به ما نشان می دهند.
همه ی انسان ها دارای شایستگی هستند. آنچه کمیاب است، جسارت لازم برای بهره گیری از این شایستگی ها می باشد؛ زمانی که شما را به مکان های ناشناخته راهنمایی می کنند.
زندگی، چیزی مانند ترومپت است؛ اگر درون آن ندمی، پژواکی از آن نمی شنوی.
نُه دهم خردمند بودن این است که در دم خرد بورزی.
همه‌ی منابع مورد نیاز ما در ذهن ماست.
نه منتقدان زیاد اهمیت دارند، نه کسی که زمین خوردن آدمهای توانمند را نشان می دهد. حتی این هم خیلی مهم نیست که کاری را می توانستیم بهتر انجام دهیم. آفرین بر انسان هایی که در صحنه حضور دارند.
مهمترین عنصر کامیابی، داشتن راه و رسم همدلی و همراهی با مردم است.
در کارنامه زندگی من چیز برجسته یا درخشانی نیست، جز شاید یک مورد و آن اینکه آنچه را به انجام آن باور دارم، انجام می دهم... و لحظه ای که تصمیم به انجام کاری می گیرم، عمل می کنم.
هر جا هستی و با هر چه داری، آنچه را می توانی بکن.
در هر جا که هستید و با هر چه که در اختیار دارید، کاری بکنید.
بهترین پاداش زندگی، بهره مندی از کار و تلاش در زمینه ای است که ارزش آن را دارد.
من کار را از همان جایى که دیگران رهایش کرده‏اند، آغاز کرده و دنبال مى‏کنم.
من به هیچ وجه اجازه نمی دهم که شرایط مرا ناامید کند. سه چیز لازم برای رسیدن به یک هدف با ارزش عبارت است از : کار ، استقامت و عقل سلیم.
چیزهای ضروری در زندگی بر این پایه‌اند: کار کردن، عشق ورزیدن و امید داشتن.
هرگز اختراعی را بدون در نظر گرفتن خدماتی که برای دیگران ارائه می‌دهد، کامل نکردم. ابتدا نیازهای دنیا را شناسایی کردم، سپس به اختراع ادامه دادم.
ناتوانی شدید ما در گردن نهادن نهفته است. مطمئن‌ترین راه کامیابی آن است که همیشه یک بار دیگر هم تلاش کنیم.
بزرگترین ناتوانی ما، کوتاه آمدن است. امن ترین راه برای کامیابی، تلاش برای یک بار دیگر است.
مادرم کلید کامیابی من بود. او با همه‌ی وجودش به من ایمان داشت و من احساس می‌کردم کسی را دارم که برایش زندگی کنم؛ کسی که نباید ناامیدش کنم.
ما یک میلیونیم درصد درباره‌ی هیچ چیز نمی‌دانیم.
نود و هشت درصد موفقیتها عرق روی پیشانی است و تنها دو درصد الهام از درون است.
برای پیروزی یک راه آسان وجود دارد: هیچ فرصتی را برای کار کردن از دست ندهید و اگر وقت شما کم است، وقت اختراع کنید.
همچون اسفنج که آب را در بر می گیرد، شما هم اندیشه های خوب را در بر گیرید و آن را در خدمت هدف خویش قرار دهید.
من شکست نخورده ام، تنها هزار راه حل پیدا کرده ام که به کار نمی آیند.
تمام پیشرفت های جهانگیر خود را مدیون اندیشه منظم و یادداشت برداری دقیق هستم.
هر پیشرفت و موفقیتی از اندیشه سرچشمه می گیرد.
نام نیک پیراهنی است که هرگز کهنه نمی شود.
طعم بسیاری از شکست های زندگی را کسانی چشیده اند که در دو قدمی کامیابی از تلاش خود دست کشیده اند.
افکار من بلند، اما زمان من کوتاه است. امیدوارم خود را به حدود صد سالگی برسانم.
اگر تنها شور و شوق و عشق و علاقه را برای فرزندان خود به جای بگذاریم، سرمایه ای بزرگ به آنها داده ایم.
در دنیا دیگر وسیله ای نیست که بشر برای فرار از تحمل و زحمت فکر کردن، به آن متوسل نشده باشد!
من هفتصد بار اشتباه نکردم، من یک بار اشتباه نکردم. من زمانی موفق شدم که هفتصد راهی را که موفقیت آمیز نبود اصلاح کردم. هر گاه راهی را که عمل نمی کرد حذف کردم راهی را پیدا کردم که کار می کرد.
انسان ها مانند خطوط انگشتان، هیچ کدام به هم شبیه نیستند.
هیچ گاه اثرات خوب تعلیم و تربیت مادرم را از دست نخواهم داد.
زنها اختراعهای بزرگی نکرده اند، اما مخترعان بزرگ را پرورش داده اند.
نیایش اگر به گونه ی تهاجمی و با پافشاری و پی در پی انجام گیرد، به اجابت می رسد.
من نمی گویم هزار بار شکست خوردم، بلکه می گویم من کشف کردم که هزار راه برای شکست خوردن وجود دارد.
آنان که در زندگی پیروز و کامیاب شده اند، نخست از نظر فکر و روح، پیروز و کامیاب بوده اند.
انسان هر چه بالاتر برود، احتمال دیده شدن وصله شلوارش بیشتر می شود.
انسان در هر سنی که از کار باز ماند، بهتر است سال بعد بی درنگ بمیرد.
من در زندگیم حتی یک روز هم کار نکرده ام. آنچه انجام داده ام، تفریح بوده است.
حجب و حیا نه تنها آرایش است، بلکه نگهبان دانش است.
می خواهم برق را به اندازه ای ارزان کنم تا تنها توانگران بتوانند پول شمع بپردازند.
اگر هر کاری را که توان انجامش را داریم بکنیم، براستی، خود را سرگشته خواهیم ساخت.
من دلسرد نمی شوم، زیرا هر تلاش نادرستی که کنار گذاشته شود، گامی به سوی پیش است.
اگر هر یک از ما، کارهایی را که شایستگی انجام آن را داریم، انجام می دادیم، به راستی شگفت زده می شدیم.
هزار بار آزمایشی که در ساختن لامپ نتیجه نداد، هرگز برایم شکست به شمار نرفت. سرانجام، هزار و یکمین آزمایش، در ِکامیابی و روشنایی را به روی من گشود.
آزادی دریایی متلاطم و طوفانی است. مردان بزدل، آرامش استبداد را بر این طوفان ترجیح می دهند.
یک دَم، دست از تلاش برندارید. این گونه، زمانی برای شکایت کردن پیدا نمی‌کنید. اگر همیشه در حال انجام دادن کاری باشیم، به کامیابی ‌های باور نکردنی می‌رسیم.
هرگز پیش نیامده که به هنگام برآمدن خورشید، من هنوز در رختخواب باشم.
شناخت و آگاهی به شرایط، به کردار درست می‌انجامد و کردار درست، بدون داشتن شناخت و دانش، ناممکن است.
هیچ عاملی نمی تواند افرادی را که دارای ذهنیت درست هستند از رسیدن به هدف و مقصود باز دارد و هیچ عاملی نمی تواند به کسانی که ذهنیت نادرست دارند کمک کند.
شادترین لحظه های زندگی ام اندک زمانی بود که در خانه و در آغوش خانواده ام سپری کردم.
جایی که مردم از دولتشان بترسند، ستم حاکم است و جایی که دولت از مردم بترسد، آزادی وجود دارد.
درخت آزادی را باید گهگاه با خون میهن پرستان و ستمکاران آبیاری کرد.
بانکها از ارتش آماده به جنگ، خطرناک ترند.
هیچ چیز نمی تواند مانع از رسیدن مردی به هدفش شود که نگرش ذهنی درستی دارد و هیچ چیز نمی تواند به مردی کمک کند که نگرش ذهنی نادرستی دارد.
ذهن مشغول، همواره شادمان است.
راستی و درستی، نخستین بخش کتاب عشق است.
من تنها یک ترس دارم و آن این است که زندگی ام بیش از اندازه در این دنیا به طول انجامد و در آخر عمر مانند گلیمی پوسیده، دیگران را از وجود خویش در رنج و زحمت اندازم.
همه ی انسانها برابر آفریده شده اند.
لحظه های شاد زندگی من کم بوده‌اند و این لحظه ها زمانی بوده که در آغوش خانواده‌ام بوده‌‌ام.
خورشید، پزشک پر قدرت من است.
آدمی را باور او نسبت به چیزی، زنده نگه می‌دارد، نه گفتگو بر سر چیزهای بسیار.
انسان، حیوان ابزارمند است.
هر جاده ای، حتا جاده ی مشرف به دریاچه ی مرغابی هم به انتهای جهان می رسد، اما اگر انسان جاده ی مشرف به دریاچه ی مرغابی را تا انتها دنبال کند، باز از دریاچه ی مرغابی سر در می آورد، از همان دریاچه ای که پیش تر در آنجا بودیم؛ بنابراین آنجایی که ما در جستجویش بودیم، پایان جهان است.
وظیفه و کار ما این نیست که دلواپس فاصله های دور و مبهم و ناشناخته ای که در پشت ابر و تاریکی پنهان شده اند باشیم، بلکه باید وقت خود را صرف آن چیزهایی بکنیم که در دسترس ما قرار گرفته اند.
سرنوشت خود را با اندیشه ها [ یتان ] تعیین کنید.
هرگاه بتوانیم از نیروی تخیل به همان اندازه بهره ببریم که از نیروی بصری استفاده می کنیم، هر کاری انجام پذیر است.
بشر، حیوان به کار برنده ابزار است. در هیچ نقطه ای او را بدون ابزار نمی توان یافت. با نداشتن ابزار در حکم هیچ است و با داشتن آن، همه چیز.
ای بشر گرچه خلق شده ای، برخیز و ثابت کن که اشرف مخلوقاتی.
ویژگی های هرکس مربوط به خوبیها و بدیهای اخلاقی دوستان او است.
برای آنکه در زندگی دچار لغزش نشوی، همواره قلب خود را پاک نگاه دار.
اخلاق، مهمترین درس است؛ هر چند دستمزد آن گران باشد.
بزرگترین عیب آن است که از عیب خویش آگاه نباشیم.
اگر ندانید که به کجا می روید، هر راهی شما را با خود خواهد برد.
تجربه بهترین درس است، هر چند که دستمزد آن گران باشد.
هر اقدام بزرگ ابتدا محال به نظر می رسد.
تاریخ، سیر خود را بر زندگی مردان بزرگ بنا نموده است.
بزرگی مردان بزرگ از طرز رفتارشان با مردان خرد آشکار می شود.
انسان به بودن در هر جایی عادت می کند و دیگر برایش سخت است که از آنجا برود. نحوه فکر کردنش هم بعد از مدتی عادت می شود و عوض کردنش سخت است.
سرشت آدمی‌ این است که همچنان که بر سن او افزوده می‌شود، از دگرگونی نافرمانی کند، به ویژه با بهبود یافتن.
بزرگترین امید آن است که امید را به قصد کشت، کتک بزنیم.
نویسنده، وظیفه دارد، گنجایش پذیرفته شده ی انسان را برای شکوه و بزرگی روح و روان نشان دهد و آن را بستاید.
نویسنده ای که به کمال انسان، باور پابرجا نداشته باشد، نه احساس بخشش و پایبندی به ادبیات دارد و نه هرگز عضو خانواده ی ادبیات است.
گاهی برخلاف شکست و نابوديِ کمابیش قطعی، باید نابخرد و بزدل باشیم که در آستانه ی بزرگترین پیروزی نهفته مان، میدان را ترک کنیم.
ادبیات به دیرینگی گفتار است. ادبیات از دل نیاز بشری به آن سرچشمه گرفته و هیچ تغییری نیافته است، جز این که نیاز بشر به آن بیشتر شده است.
اگر شاهراه زندگی، تنها دو راه بنیادی داشته باشد و می بایست تنها یکی از آنها را برگزید، چه کسی می تواند ادعا کند که کدام یک بهتر است؟
در زندگی، مواردی هست که حتی از دوستان آدم هم کاری ساخته نیست.
انسان در دنیا تنها است و در میان همنوعان خود، تنها است و چشم داشتِ هیچ گونه آسایش و دلداری از هیچ جا ندارد.
آدم نمی تواند همه چیز را با هم داشته باشد.
از هر رویدادی که رخ می دهد، باید درسی گرفت.
چه نیکو است که آدمی مورد اعتماد باشد.
کسی که داستانی می نویسد، ناچار است بهترین دانستنی ها و بهترین احساسات خود را در آن بگنجاند.
نویسنده در فضایی از بیم و ارج نهادن به واژه زندگی می کند، زیرا واژه ها می توانند ستمگر یا مهربان باشند و نیز می توانند درست در برابر چشمان شما، معانی [ =چَم ها ] را دگرگون کنند.
نویسندگانِ نادرستی هم هستند که برای مدتی کوتاه، کارشان را از پیش می برند، ولی نه برای مدتی دراز، نه برای مدتی دراز.
وظیفه ی نویسنده این است که تعالی ببخشد، بگستراند و نیرو بخشد.
یک گلف باز نمی تواند در کار خود کامیاب شود، مگر اینکه، ضربه زدن به یک توپ کوچک را برای خود، مهمترین چیز دنیا بداند.
من به این نتیجه رسیده ام که گاهی گزینش یک شخص برگزیده به گونه ی مخاطب، بسیار کارساز است؛ شخصی حقیقی که او را می شناسی، یا شخصی فرضی؛ باید برای آنها بنویسی.
یک کتاب، مثل یک انسان است: باهوش و کودن، دلیر و ترسو، زیبا و زشت.
زمان، تنها خرده گیری است که جاه طلبی ندارد.
به یک خرده گیر اگر رو بدهی، خودش را دانای روزگار می داند.
هر انسانی، برای خود بهایی دارد، ولی بهای نویسنده - نویسنده ای راستین - را به سادگی نمی توان روشن کرد و کمابیش، نمی توانید به این بها تحقق ببخشید.
آدمی تنها زمانی می کوشد چیزی را ثابت کند که نسبت به آن چیز آسوده نباشد.
نخستین آرزوی یک نویسنده این است که بگذارد کسی کتابش را بخواند.
اندیشه، دانش یا باور ما نتیجه‌ی چندانی به دست نمی‌دهد؛ فقط کاری که می‌کنیم، پیامدهایی به همراه دارد.
بر این باورم که نخستین نشان انسان‌های به راستی بزرگ، فروتنی است.
با پول هرگز نمی توان یک سرباز خوب، آموزگار خوب، هنرمند خوب و یا کارگر خوب ساخت ... .
باید بخندید، اما نه با هدف مسخره کردن.
خواندن کتابهای خوب، تفکر در راز آفرینش، همنشینی با دوستان و گردش در طبیعت برای خوشبختی ما کافی است.
اگر به بچه کمی محبت نشان بدهید، او چندین برابر به شما مهر خواهد ورزید.
همه‌ی خوبی هنر به کمال جانی است که با جانی دیگر سخن می گوید و ارزشمندی آن برابر با بزرگی و شکوه جانی است که آن را بیان می‌دارد.
من کتاب می نویسم؛ زیرا می خواهم به مردم کمک کنم تا در کارشان موفق شوند.
به گمان من انسان برای موفقیت در زندگانی باید بتواند در چهار زمینه استاد شود : مناسبات، تدارکات، نگرش و رهبری.
مسئله این نیست که بر دیگران اثر می گذاریم یا نه، بلکه آنچه اهمیت دارد چگونگی اثرگذاری است.
موفقیت، کم و بیش در دسترس همه هست، اما دامنه توفیق در زندگانی شخص، بدون توان رهبری محدود است.
توان رهبری آمیزه ای از مهارتهای گوناگون است که کمابیش می توان همه آنها را آموخت و اصلاح کرد.
رهبر برای موفقیت در کار باید از آسیاب روزگار عبور کند.
تا کسی نداند که نمی داند، رشد نمی کند.
رهبران موفق هیچ گاه دست از آموختن بر نمی دارند. فرایند آموختن هرگز تمام نمی شود و پیوسته آموختن پیامد چیرگی بر خویشتن و پشتکار است.
اگر کسی استعداد طبیعی داشته باشد باز هم باید برای موفقیت تمرین کند و آماده شود.
قدرت حقیقی رهبری را نمی توان به کسی بخشید. قدرت فقط و فقط نتیجه نفوذ شخصی است.
رهبری چیزی جز داشتن قدرت نفوذ و اثرگذاری بر دیگران نیست.
تفاوت اصلی بین رهبری و مدیریت این است که رهبران با استفاده از نفوذ خویش دیگران را به پیروی وامی دارند، اما کار اصلی مدیران، حفظ سیستم ها و فرایندها است.
برای آگاهی از توان رهبری فرد، بهترین روش این است که از او بخواهیم تغییر مثبتی ایجاد کند. مدیران توانایی حفظ سمت و سوی حرکت را دارند، اما از تغییر دادن عاجزند.
در دنیای کسب و کار، ابزار رهبری حقوق و درآمد است. بیشتر پیروان وقتی پای گذران زندگی به میان می آید، از رهبر خود به خوبی پیروی می کنند.
در سازمان های داوطلبانه نمی توان پیروان را به زور وادار به همکاری کرد. اگر رهبر نفوذ نداشته باشد، کسی خواسته هایش را پاسخ نمی دهد.
آن کس که مدعی رهبری است، اما پیرو ندارد، آبروی خود می برد و زحمت ما می دارد.
وقتی انسان با دیگران به گونه ای ثمربخش ارتباط برقرار کند، شناسایی به وجود می آید و این شناسایی به نوبه خود منجر به نفوذ می شود.
رئیس، کارکنان را وادار به کار می کند، رهبر آنها را راهنمایی می کند.
رئیس متکی به قدرت رسمی است، رهبر متکی به خیرخواهی است.
رئیس ترویج دهنده ترس است، رهبر تشویق کننده شور و دلبستگی به کار است.
رئیس، عیب و ایراد را سرزنش می کند، رهبر آن را برطرف می کند.
کارکنان کاری ندارند که رهبر به چه میزان آگاه است، مگر اینکه مطمئن باشند رهبر به فکر آنها است. رهبری از قلب آغاز می شود نه از مغز.
بدون عشق به مردم نمی توان آنها را رهبری کرد.
هر پله روی پله قبلی بنا می شود و اگر پله قبلی را از زیر آن بکشند، فرو می ریزد.
برای ثمربخش کردن رهبری، رهبر باید دیگر همکاران با نفوذ گروه را با خود از نردبان نفوذ بالا ببرد.
هر کسی به نوبه خود رهبر است، زیرا دست کم بر یک نفر نفوذ دارد.
هر کسی نمی تواند رهبر بزرگی شود، اما می تواند در رهبری بهتر شود.
پروردگارا زندگانی مرا در خدمت به خلق قرار بده تا آنها را درک کنم!
اگر می خواهید در همه شئون زندگانی موفق شوید، یکی از نخستین وظیفه ها مبارزه با هر نوع گرایش به بهانه تراشی است.
اگر به جای توجه به نتیجه و دستاورد کار، برای سختی ها و مشکلات آن ماتم بگیرید، کم کم ناامید و دلسرد می شوید.
اگر استعداد دارید، اما تلاش و تحرک شما به جایی نمی رسد، احتمالا بر خود مسلط نیستید.
ما چیزهایی را آموزش می دهیم که می دانیم، ما مانند خودمان را بازسازی می کنیم. گندم از گندم بروید، جو ز جو.
زیاد کار کردن هنر نیست، هوشمندانه کار کردن هنر است.
آدم همه کاره هیچ کاره است. آن زندگانی که همه چیزش مثل ساعت با دقت کار می کند، وجود خارجی ندارد.
بهترین کار آن است که از انجام آن لذت می بریم.
شغلی را بپذیر که عاشق آن باشی.
کارایی اساس بقا است، اما لازمه موفقیت ثمربخش بودن است.
وقتی انسان اعتبار خود را هزینه می کند، نمی تواند رهبر بماند.
رهبر به هر اندازه هم سابقه رهبری داشته باشد نمی تواند نسبت به رای و نظر همکاران بی توجه بماند.
کارکنان لغزش های اتفاقی را به شرطی که بر اساس توانایی رهبر باشد و او را در حال رشد و بالندگی ببینند، می بخشند. اما به کسانی که در منش خود مرتکب لغزش می شود اعتماد نمی کنند.
آرمان را نمی توان قرض گرفت، خرید یا گدایی کرد، بلکه باید از درون انسان بجوشد و بالا بیابد.
هنرمند، بدون توجه به ماده سازنده، از آنچه در دست دارد اثری گرانبها پدید می آورد.
بحران لزوما شخصیت انسان را نمی سازد، اما شکی نیست که آن را آشکار سازد.
هر بار که راهی را انتخاب می کنیم، گامی در راه ایجاد شخصیت خود بر می داریم.
مردم از کسی لذت می برند که از زندگی لذت ببرد.
هیچ کس رهبری کسی را که خود را از دیگران بهتر می داند، نمی پذیرد.
اگر خود به خویشتن اعتماد ندارید، دیگران هم به شما اعتماد نخواهند کرد.
اگر هر لحظه حال و هوایی دیگر دارید، رفتارتان برای مردم غیر قابل پیش بینی می شود.
مردم به کسی که درصدد انجام کار در حد عالی باشد، احترام می گذارند، اما از توقعات و انتظارات غیر واقع بینانه بیزارند.
مردم از کسی که به همه چیز و همه کس بدگمان باشد، دوری می جویند.
آموزشگران، مطلب های ساده را می گیرند و پیچیده می کنند، ارتباط گران، مطلب های پیچیده را می گیرند و ساده می کنند.
رشدتان می گوید که چه کسی هستید.
کسی که پا را از مرز زندگی عادی فراتر می نهد، آرزویی بزرگ در دل دارد.
آدم عادی منتظر می ماند تا فرد دیگری در او انگیزه ایجاد کند و تصور می کند که شیوه تفکر او نتیجه شرایط و زندگی اوست.
به هر قهرمان ورزش حرفه ای که بنگرید، استعداد فراوان می بینید. اما آنچه بهترین ها را به بالاترین سطح می رساند، فکر و ذهن است.
رهبران را با مسایلی که درگیر می شوند بسنجید. هر کس لباسش را به اندازه خود می دوزد.
مردم زمانی به دانایی شما اهمیت می دهند که بدانند به آنها اهمیت می دهید.
رهبران می توانند از هر چیزی دست بکشند، جز از مسئولیت نهایی خویش.
اگر نیازمند مردم باشید، امکان رهبری آنها را از دست می دهید.
کسی که کار خود را تنها زمانی انجام می دهد که سر حال باشد یا انجام آن راحت باشد، توفیقی پیدا نخواهد کرد.
برای دستیابی به سبک زندگی منضبط، نخستین گام این است که عادت بهانه تراشی خود را ترک کنید.
رهبران برخوردار از بینش و بصیرت می دانند که کدام نیمه را باور کنند.
رمز کامیابی در این است که بر توانایی های خود تکیه کنید و آنها را بپرورانید.
خیر و شر شما در دست خود شماست.
تنها راه برنده شدن با پول این است که دربند آن نباشید و با بزرگواری و گشاده دستی با پول خود کارهای باارزش انجام دهید.
راه حفظ بزرگ منشی تنها این است که خود را به بذل و بخشش عادت دهید. از وقت، پول، توجه و منابع خود به دیگران ببخشید.
بی خیالی در صدر چیزهایی است که رهبران باید از آن بترسند.
امروز باید گامی شجاعانه بردارید تا فردا به اوج توانایی خود برسید.
رهبر خوب پیروان خود را تشویق می کند تا چیزی را به او بگویند که نیاز به داشتن آن دارد، نه چیزی را که خوشایند اوست.
رهبران پیش از آنکه دست مردم را بفشارند، قلب آنها را تسخیر می کنند.
رهبری که با شور و شوق به میدان آید، معمولا با شور و شوق روبرو می شود.
اگر کار دیروز به نظرتان بزرگ می رسد، امروز کار مهمی انجام نداده اید.
هیچ کس نمی تواند هم مغرور باشد و هم خواستار آموختن.
شهامت رهبران بزرگ در تخقق آرمانشان زاییده شوق و علاقه آنهاست نه پست و مقام شان.
اگر نقاط ضعف یکدیگر را به رخ هم نکشیم زندگی زناشویی بهتر می شود.
خیلی ها غافل از نقاط قوت یکدیگر راهی دادگاه طلاق می شوند. این زوجها تابع افراط و تفریط هستند. اول دنبال نقاط قوت هم و برجسته کردن آن می روند و در نهایت تنها نقاط ضعف را می بینند.
رمز برخورداری از نگرش خوب، داشتن شوق به تغییر است.
اینکه امروز که هستیم، پیامد گزینش دیروز ما است. فردا هم همان خواهیم شد که امروز برمی گزینیم.
تغییر کردن یعنی انتخاب و میل به تغییر.
مشکل را زمانی می توان برطرف کرد که آن را به درستی شناخته باشیم.
بپذیرید که قدرت ایمان از ترس بیشتر است.
اعتقاد یعنی یقین درونی، ایمان یعنی عمل بیرونی. اگر عزم و اراده خود را به زبان بیاورید علاوه بر تشویق شدن، احساس مسئولیت خواهید کرد.
فرق بین انسان دانا و انسان نادان در واکنشی است که به دانسته های خود نشان می دهند. دانا بر اساس آنچه می شنود عمل می کند و نادان می داند و عمل نمی کند.
عاشق تغییر باشید تا این عشق، شما را دگرگون کند.
عواطف انسان ناشی از افکار او است.
با تغییر الگوهای فکری می توان احساس و عاطفه را تغییر داد.
معمولاً روزهای اول، مشکل ترین دوران تغییر عادت است. در هم شکستن و تغییر دادن عادتهای ناپسند بسیار دشوار است.
بزرگترین نبرد انسان علیه ناکامی نبردی است درونی نه بیرونی.
مهم نیست که هدفهای انسان در حوزه هنر، کسب و کار، مذهب، ورزش یا ارتباط با مردم قرار دارند. تنها راه پیشرفت این است که خطاها در مراحل اولیه باشند، انسان خطا را بپذیرد و در اثر خطا کردن، پس نزند و پیش برود.
انسان به هر جایی که می رسد مدیون راهی است که می رود.
انسانها به طور طبیعی میل به لَختی و سکون دارند. به همین علت، خودسازی کاری است نفس گیر.
در دل هر موفقیت، تحمل سختی و ناملایمات نیز وجود دارد.
پیروزیهای انسان نتیجه شکست های مکرر و تلاش مستمر برای بالندگی است.
کسی که خطا نمی کند و ناکام نمی شود، چه بسا هرگز حرکت نمی کند و به جلو نمی رود.
من معتقدم موفقیت زمانی به دست می آید که یک قدم جلوتر برویم؛ یعنی ضمن استقبال از ناملایمات و سختی ها شکست را بخشی از زندگانی خود بدانیم.
دیکته نانوشته غلط ندارد.
در رندگانی هیچ چیز به اندازه سختی و ناکامی، انسان را بهبودپذیر نمی کند.
ناملایمات به شرطی که اختیار خود را به دست آنها نسپاریم، به جای آسیب رساندن سبب بهبود و تغییر وضع کلی انسان می شوند.
انسان موفق کسی است که شکست می خورد، اما خود را شکست خورده نمی داند.
زیانبارترین احساس پس از شکست، از دست دادن اعتماد به نفس و مشکوک شدن به توانایی و صلاحیت خویش است.
همه آدمهای موفق، شکست را تجربه کرده اند، اما هرگز خود را شکست خورده و وامانده نپنداشته اند.
ملاک موفقیت یا شکست، نگرش است.
قدرتی که در اختیار یک انسان شریف باشد بسیار سودمند است، اما قدرت خودکامگان سرچشمه ویرانیهای هولناک است. قدرت به خودی خود نه سازنده است و نه ویرانگر، نه سبب امنیت می شود و نه سبب موفقیت.
همه خودکامگان- حتی آنها که خیرخواه هستند- سرانجام قدرت را از دست می دهند.
موفقیت، مساوی با رسیدن به هدف نیست، بلکه خود سفر است.
انسان هر کاری را می تواند انجام دهد، اما همه ی کارها را نمی تواند بکند.
نگرش، حقیقت هر کس را برملا می کند و تظاهر آن، کارها و حرکات او است.
نگرش، حالتی ذهنی و درونی است. چه بسا کسی که نگرش نادرست دارد مرتکب کارهای غیر اخلاقی و غیر قانونی نشود، اما نگرش نادرست او سبب از هم پاشاندن تیمی خواهد شد که در آن عضویت دارد.
هیچ انسانی کامل نیست، اما آدمهایی که خیال می کنند کامل هستند هرگز به درد کار تیمی نمی خورند.
کینه ورزیدن هرگز کاری سازنده و مناسب نیست و اگر در تیمی حالت گذشت نباشد، به زودی آن تیم دچار آسیب و زیان خواهد شد.
یکی از بینش هایی که به انسانها لطمه می زند، آرزوی برابری است؛ این آرزو سرچشمه حسادت و تنگ نظری است.
نگرش انسان با استعداد و ظرفیت او رابطه مستقیم دارد.
نگرش، احساسی درونی است که رفتار، نماد بیرونی آن است.
گاهی وقتها می توانیم طرز فکر خودمان را در ظاهر پرده پوشی کنیم و کسانی که ما را می بینند گول بزنیم. اما عمر پرده پوشی چندان دراز نیست. نگرش انسان آنقدر با حجاب می جنگد تا به طور طبیعی جلوه کند.
انسان نمی تواند در درون دچار تلاطم و حرکت باشد، اما در بیرون آرام و بی حرکت بماند. چیزی نمی گذرد که تلاطم های درونی بر جلوه ها و نمودهای بیرونی اثر می گذارند.
برخی از نردبان نگرش سازنده ترقی می کنند و برخی به دلیل داشتن نگرش نادرست سقوط می کنند.
ما از جهتی مثل هواپیما هستیم. اگر بینی ما رو به بالا باشد رو به صعود داریم و اگر رو به پایین باشد خطر سقوط در پیش است.
وقتی طرز فکر ما به پنیر بدبو آغشته شود، تمام دنیا بوی بد می دهد.
انسانها به جای پذیرش مسئولیت رفتار خویش به انتظار تغییر دیگران نشسته اند و یا منتظرند دنیا عوض شود!
بزرگترین دستاوردهای تاریخ، کار انسانهایی بوده که تنها اندکی از انبوه همتایان خود پیشتر بوده اند.
تفاوت آدمها با هم جزیی است، اما همان تفاوت جزیی سبب اختلافهای کلی می شود. تفاوت جزیی آنها هم همان نگرش و نوع نگاه آنها است.
بزرگی و کوچکی اختلاف آدمها در این است که نگرش آنها سازنده است یا تباه کننده.
زندگانی را می توان به سنگ چاقو تیزکنی تشبیه کرد. تیز شدن چاقو یا بریدن دست نتیجه ی نیت و قصد ما است.
دارندگان دید بلند به هنگام رویارویی با مشکلات با تحمل جنبه های ناگوار و دفع آنها، مشکلات را به فرصت مبدل می کنند.
وقتی خدا می خواهد کسی را تربیت کند او را به مدرسه های پر زرق و برق نمی فرستد، بلکه او را در مدرسه احتیاج تعلیم می دهد.
رهبران بزرگ در هنگامه گرفتاریها پدید می آیند.
نگرش سازنده و قوی، انسان را در دژی مستحکم قرار می دهد.
بچه همیشه از محیط خود، اولویتها، نگرشها و علایق و اصول اعتقادی را می گیرد.
مسلم بدانید که باورهای انسان بر نگرش او مؤثر است؛ حتی اگر آن باورها درست نباشند.
ما کمتر به یاد می آوریم که معلم ما به ما چه آموخته، اما کمتر از یاد می بریم که ما را چقدر دوست داشته است.
پیش از درک و فهم درس، انسان به علاقه و توجه معلم توجه می کند. مدتها می گذرد و آموخته ها از یاد می روند، اما احساس خوشایند ناشی از پذیرش و تایید از یاد نمی رود.
دیگران ما را آنگونه می بینند که ما خودمان را می بینیم.
نمی توان بچه ها را در حصار گذاشت، به گونه ای که با تجربه های جدید آشنا نشوند؛ تجربه هایی که ممکن است ناگوار هم باشند.
وقتی شریک زندگانی ناجور باشد و میل به تغییر نداشته باشد، انسان کمابیش زندانی ناسازگاری می شود.
ما با آنچه به دست می آوریم زندگانی می کنیم، اما با آنچه می دهیم زندگانی می بخشیم.
هرچه رهبر بزرگتر باشد میزان از خودگدشتگی او باید بیشتر شود.
خلاقیت باعث پرورش قدرت انطباق پذیری می شود.
به این فکر نکنید که چرا نمی توان این کار را انجام داد، به این بیندیشید که چگونه می توان این کار را انجام داد. در برخورد با هر چالش جدید منتظر راه حل های غیر متعارف شوید.
کارهای عظیم مستلزم کار گروهی عظیم هستند.
هم گروه خود را نه به چشم رقیب، که به چشم کسی ببینید که در سعی و کوشش با شما شریک است.
برای آنکه شراکت را جایگزین رقابت کنید، باید سوء ظن را کنار بگذارید و در مقام حمایت از یکدیگر برآیید.
باور داشتن به کاری که انجام می دهید یک مطلب است و متعهد بودن کامل به آن کار، مطلبی دیگر.
تعهد، خصلتی شخصی است که به ما امکان می دهد به هدفهای خود دست پیدا کنیم. احساسات انسان پیوسته در نوسان است، اما تعهد باید موضوعی ثابت و پابرجا باشد.
تعهد اغلب در دل مشکلات کشف می شود.
دست و پنجه نرم کردن با مشکلات بر عزم راسخ اشخاص می افزاید.
باید دانست که تعهد و استعداد با هم ارتباطی ندارند، مگر اینکه شما آنها را به هم ربط دهید.
روزی متوجه می شوید ارزشهایی دارید که نسبت به آنها پایبند نیستید؛ خود را به این ارزشها پایبند و متعهد سازید.
شما نمی توانید نسبت به افراد غیر متعهد، متعهد باشید و انتظار داشته باشید که از آنها تعهد ببینید.
اغلب مشکلات ارتباطی با نزدیک شدن اشخاص به یکدیگر از میان می رود.
بدون ارتباط مناسب، اتحادی شکل نمی گیرد.
قابل اعتماد بودن فراتر از توانمندی تنها است.
اگر کسی پیوسته دستور کارش این باشد که منافع خودش را مقدم بر منافع تیم بداند، غیر قابل اعتماد بودن خود را ثابت می کند.
قابل اعتماد بودن چیزی فراتر از پذیرش مسئولیت است. پذیرش مسئولیت باید با قضاوت درست همراه باشد.
هرگز فواید بلندمدت قابل اعتماد بودن را دست کم نگیرید.
نظم و ترتیب یعنی انجام دادن کارهایی که به آن علاقه ندارید تا سرانجام بتوانید کارهایی را که به راستی دوست دارید، انجام دهید.
انضباط، پرداختن بهای چیزهای کوچک است تا بتوانید چیزهای بزرگتری بخرید.
برای اینکه از مغزتان استفاده کنید، نیازی به این نیست که نابغه باشید. کافی است از ذهنی که خداوند به شما ارزانی کرده، استفاده کنید.
اگر گاه واکنش های احساسی تند نشان می دهید، اولین کاری که باید بکنید این است که حرفهایی را که نباید بزنید، نزنید.
انسان بدون انضباط در زندانی نامرئی محبوس است.
اعضای هر تیمی همیشه ستایشگر بازیکنی هستند که بتواند به آنها کمک کند تا به سطح جدیدی برسند.
کسی که به دیگران بها می دهد، قادر است آنها را به سطح کاملاً جدیدی ارتقا دهد.
پیش از ْآنکه دیگران شما را باور کنند، شما آنها را باور کنید.
پیش از اینکه دیگران به شما خدمت کنند، شما به آنها خدمت کنید.
به دیگران ارزش دهید، پیش از اینکه آنها به شما ارزش دهند.
اشخاص معمولاً به کسی که به آنها توجه کرده است، علاقه نشان می دهند.
کاری به اندازه غنا بخشیدن به زندگی دیگران اغنا کننده و ارزشمند نیست.
نمی توانید دست روی دست بگذارید و انتظار داشته باشید که بر بی حالی و رخوت خویش غلبه کنید.
برای غلبه بر ترس باید ترس را احساس کنید و با این حال، دست به کار شوید.
تنها راه برای درهم شکستن ترس آن است که با ترس خود روبرو شوید و به آن کاری که از آن می ترسید، اقدام کنید.
برای غلبه بر ترس باید آستین بالا بزنید و از یک جایی شروع کنید.
اگر منتظر بمانید که ابتدا احساس را به دست آورید و بعد دست به کار شوید، ممکن است هرگز اشتیاقی در خود نیابید.
بعد از آنکه جرقه اشتیاق در وجودتان زده شد، تنها کاری که برایتان باقی می ماند این است که این آتش را شعله ور نگه دارید.
هدفمند بودن یعنی اینکه در هر لحظه و در هر روز، کار درستی انجام دهیم.
اشخاص موفق هدفمند هستند، پراکنده فکر نمی کنند، می دانند که چه کار می کنند و چرا آن کار را انجام می دهند.
بیشتر پیروزیهای زندگی با پیروزیهای کوچک به دست می آید.
درباره طول مدت عمرمان کاری از ما ساخته نیست، اما می توانیم درباره نحوه گذراندن آن تصمیم بگیریم.
اگر موفقیت تیم با از خودگذشتگی شما کسب می شود، چه بهتر که این از خودگذشتگی را نشان بدهید.
با آنکه می دانید به کجا می خواهید برسید، اگر مسیر درستی انتخاب نکنید، هرگز به مقصد نمی رسید.
بزرگترین متحد و هم پیمان آمادگی، شجاعت و بزرگترین دشمن آن، ترس است.
آماده شدن مستلزم آینده نگری است.
یکبار غافلگیر شدن مجاز است، اما اگر این اتفاق دوباره بیفتد، نشانه آن است که از آمادگی لازم برخوردار نیستید.
ممکن است آماده شدن تضمینی برای پیروزی نباشد، اما بی شک شما را در این موقعیت قرار می دهد.
هر کسی که عقایدش را بیش از سایر افراد گروهش دوست بدارد، کارش را از پیش می برد، اما به تیمش لطمه می زند.
ما در جامعه ای زندگی می کنیم که بیماری هدف دارد. بسیاری از مردم تلاش می کنند تا به جایی برسند، اما وقتی رسیدند، همانجا متوقف می شوند.
بیشتر اشخاص در سه موقعیت، اقدام به تغییر خود می کنند: از بس که رنج می برند به این کار تن می دهند؛ از بس که آموخته اند مایل به این کار می شوند؛ یا از بس که عایدی دارند از توان انجام این کار برخوردارند.
از خودگذشتگی ساده نیست، اما ضرورت دارد.
عادت کنید که به دیگران کمک کنید، خواهید دید که نمی توانید از این کار دست بکشید.
همه چیز به طرز برخورد و نگرش شما بستگی دارد. مسایل می توانند شما را با مشکل و یا با موفقیت روبرو سازند.
از آنچه در اختیار دارید مایه بگذارید، اما بیشتر از آن خیر.
با عزم راسخ کار کنید، اسیر دست سرنوشت نشوید.
به وقت کوشش باید کوشش کرد.
وقتی کارتان تمام شد، دست از تلاش بردارید، نه وقتی که خسته شدید.
اگر همیشه چشم به عقربه های ساعت دارید تا زمان کار تمام شود، در این عادت خود تجدید نظر کنید.
این باور که یک شخص می تواند به تنهایی کار بزرگی انجام دهد، افسانه ای بیش نیست.
افراد عملاً در یک بازی شرکت می کنند، اما تیمها هستند که مقامهای قهرمانی را به دست می آورند.
برای انجام کاری به حقیقت درست، از آرزوی خویش دست بکشید و خود را آماده کنید تا عضو یک تیم شوید.
برای برآوردن میزان هوشمندی یک حاکم، نخستین روش این است که ببینید چه افرادی را به دور خود گرد آورده است.
تنها رهبرانی که احساس امنیت می کنند به دیگران قدرت می دهند.
در فرهنگی که مدالهای طلای فردی را ستایش می کنند و شخص به جای پذیرفتن مسئولیت، برای حقوق خود می جنگد، مردم به طور رایج از درک دیدگاه کلی ناتوانند.
هر کسی که عادت دارد آدمها را به دور خود جمع کرده و از آنها تنها برای منافع خودش بهره گیرد، سازنده ی یک تیم نیست، بلکه یک دیکتاتور است.
تیمهای برنده بازیکنانی دارند که منافع تیم را بر منافع خودشان مقدم می شمارند.
تنها در صورتی افراد یک تیم می توانند فداکاری کرده و با یکدیگر همکاری کنند که بدانند به سوی چه هدفی در حرکت هستند.
یک تیم تنها هنگامی می تواند به سطح بالا صعود کند که بازیکنان با هم متحد شوند و امیال شخصی شان را رها کنند.
رویدادهای خوب برای تیمی پیش می آید که هر بازیکن در جایگاهی قرار بگیرد که بیشترین کارآیی را در آن دارد.
اگر رویایی دارید، به یک تیم نیازمندید تا آن را تحقق بخشید.
رویای بزرگ با یک تیم بد چیزی فراتر از یک کابوس نیست.
حقیقت این است که تیم شما باید به اندازه ی رویای شما بزرگ باشد. در غیر این صورت نمی توانید به رویای خود جامه ی عمل بپوشانید.
اگر می خواهید به کوه اورست صعود کنید، باید تیمی به عظمت کوه اورست در دست داشته باشید.
اگر تیمی با عظمت و با یک رویای کوچک داشته باشید بسیار بهتر از رویایی عظیم با یک تیم کوچک است.
وقتی تیمی که در اختیار دارید با تیم رویاهای شما هماهنگی ندارد، در این صورت تنها دو راه پیش رو دارید: یا از رویای خود دست بکشید و یا تیم خود را رشد دهید.
توانایی یک زنجیر می تواند متاثر از ضعیف ترین حلقه ی آن باشد.
توانایی یک تیم تحت تاثیر ضعیف ترین حلقه ی آن است. مهم نیست که چه میزان افراد تیم تلاش می کنند تا آن را توجیه کنند، جبران نمایند و یا پنهان کنند؛ حلقه ی ضعیف سرانجام برملا خواهد شد.
در حقیقت، یکی از تفاوتهایی که بین پیروان و رهبران وجود دارد، عملکرد است.
اگر خودتان پیشرفت نکرده باشید نمی توانید تیم خود را به سوی پیشرفت و ترقی سوق دهید.
از محدوده ی آسایش خود خارج شوید. تا وقتی از آنچه در گذشته انجام داده اید پا را فراتر نگذارید، آگاه نخواهید شد که چه توانایی هایی دارید.
آنجا که درستی به بینش سوخت می رساند، شور و اشتیاق آتش را به ارمغان می آورد. آتش حقیقی دلبستگی و باور پایدار، تنها از درون برمی خیزد.
یک بینش اصولی باید بر مبنای گذشته ساخته شود، نه اینکه گذشته را نادیده بگیرد.
افراد تا از گذشته آگاهی نداشته باشند، به آینده دسترسی نخواهند داشت.
بینش بدون راهبرد کمی بیش از خواب و خیال است.
نگرشهای خوب در بین بازیکنان، پیروزی تیم را تضمین نمی کند، اما نگرشهای بد، شکست آن را تضمین می کند.
هر کدام از ما منحصر به فرد آفریده می شویم و عملکرد جداگانه ای داریم و در نتیجه، باید به گونه ای متفاوت با ما برخورد شود.
بهترین تحسینی که می توانید دریافت کنید این است که روی شما حساب شود.
برخی فکر می کنند که اگر دیگران سخت کار کنند، می توان از توانایی آنها بهره برداری کرد، اما این مطلب به هیچ وجه حقیقت ندارد. اگر کسی بهای پیروزی را نپردازد، با شکست، بهای آن را خواهد پرداخت.
قهرمان شدن بهای سنگینی دارد، اما در اوج ماندن بهایی بیش از قهرمانی دارد و بهتر از پیش شدن حتی بیش از دو مورد پیش بها دارد.
هیچ کس با هدف باختن، هیچ کاری را آغاز نمی کند. مشکل بیشتر پذیرفتن این باور نادرست است که زمانی فرا می رسد که ناگهان موفقیت ارزانتر از گذشته به دست خواهد آمد؛ اما به طور رایج، زندگی این گونه عمل نمی کند.
بیشتر مردم در دامنه ی کوه، صعود را رها نمی کنند، بلکه آنها در نیمه ی راه صعود را رها می کنند.
کار تیمی در یک چشم بر هم زدن نمی تواند توسعه یابد. تیمها آرام آرام و با حرکت کند قدرت می یابند.
تیم شما تنها در صورتی به توانایی خود دست می یابد که شما به توانایی شخصی خود دست یابید.
همیشه باید چیزی را از دست داد تا پیشرفت کرد.
یک علامت تجاری یک هویت زنده است و به طور فزاینده ای در طول زمان، تضعیف یا تقویت می شود که نتیجه ی هزار حرکت جزیی است.
هیچ چیز بیشتر از رهبری که از تصمیم گیری عاجز است، نمی تواند یک تیم را دلسرد کند.
تلاش نکنید همگان را با هوشیاری خود گیج کنید، بلکه با روشنی [ بیان ] خود، افراد را تحت تاثیر قرار دهید.
هر کسی بدون توجه به شغل خود و یا سابقه ای که از او دارید، شایستگی آن را دارد که مورد احترام قرار گیرد.
تیمها همواره منعکس کننده ی رهبرانشان هستند.
بهترین رهبران گوش می دهند، دعوت می کنند و سپس به مشارکت تشویق می کنند.
تیمها مثل جوامع کوچک هستند و تنها وقتی توسعه می یابند که افراد آن جوامع برای یکدیگر قیافه نمی گیرند.
در وحدت، قدرت عجیبی وجود دارد.
رهبری مایه ی تفاوت دو تیم با استعداد یکسان است.
اگر به هر تیمی که موفقیت بزرگی به دست آورده نگاهی بیندازید متوجه می شوید که رهبری قدرتمند دارد.
رهبران ابتدا خودشان را به سطح بالاتری سوق می دهند، سپس اطرافیان خود را ترقی می دهند؛ الگو بودن مقدم بر رهبری است.
همه مهم هستند، اما همه با هم برابر نیستند.
اگر نگاهی به پشت صحنه های هر کار بزرگی بیندازید، همواره یک رهبر مقتدر را پیدا می کنید.
وقتی دارید پیروز می شوید هیچ چیز آزار دهنده نیست.
وقتی تیم روحیه ی بالایی دارد، به جای تمرکز روی مشکلات، روی توانایی خود متمرکز می شود.
هیچ چیز ناخوشایندتر از آن نیست که در تیمی باشید که هیچ کس نمی خواهد در آن باشد.
تیم تنها زمانی تغییر می کند که افراد آن به خودشان ایمان داشته باشند؛ به عنوان یک رهبر باید آن ایمان را آغاز کنید.
میل به تغییر، بدون انرژی برای تغییر، تنها افراد را دلسرد می کند.
مردم آنچه را که می بینند انجام می دهند. بهترین راه برای آنکه افراد یاد بگیرند که شما چه چشم داشتی از آنها دارید این است که خودتان الگوی آن شوید.
پیروزی های کوچک به اعضای کم استعدادتر تیم کمک خواهد کرد تا اطمینان کسب کرده و موفق شوند.
هنگامی که تیم را به راستی به حرکت درآورید، آنگاه می توانید آن را هدایت کنید.
اگر می خواهید عرض خیابان را طی کنید، یک یا دو درجه تغییر مسیر، آسیبی به شما نخواهد زد. اما اگر می خواهید از عرض اقیانوس بگذرید چند درجه خطا در محاسبه می تواند شما را به دردسر بیندازد.
ایثار [ =برگزیدگی ] و اشتیاق شما، به عملکردتان کمک خواهد کرد و به برخی از هم تیمی های شما الهام خواهد بخشید.
پیشرفت دادن مردم در هر راهی نتیجه ی خوب در پی دارد.
وقت، پول و تلاش مورد نیاز برای توسعه ی اعضای تیم در عرض یک شب تیم را تغییر نمی دهد، اما توسعه ی آنها همواره نتیجه های ثمربخش به بار می آورد.
تشخیص این امر که افراد تیم ارزش توسعه را دارند، نخستین گام در تشکیل یک تیم بهتر است.
اگر شما پیشوا هستید، گناه را به گردن بگیرید، اما هرگز امتیاز را به خود نسبت ندهید.
عشق به زندگی از راه کار، به معنای دوستی و یکدلی با درونی‌ترین راز زندگی‌ست.
تا هنگامی که کاری با شور و اشتیاق درنیامیزد، پوچ و میان‌تهی خواهد بود.
هنگامی که به بالای کوه رسیدید، تازه آغاز بالا رفتن است.
همه آنچه در خلقت است، در درون شماست و هر آنچه درون شماست، در خلقت است.
آرامش گهواره ای است بر دامن خاک و سنگ پله هایی به جانب افلاک.
شادمانی، اسطوره ای است که در جستجویش هستیم.
گنجی که در اعماق نامحدود شما حبس شده است، در لحظه ای که خود نمی دانید، کشف خواهد شد.
ما دو چیز را می‌توانیم برای فرزندانمان به ارث بگذاریم: نخست، ریشه‌هایی که آنها را بر زمین پابرجا نگه دارد و دوم، بال‌هایی که آنها را در آسمان به پرواز دربیاورد.
انسانها بر دو گونه اند: یکی، او که در تاریکی بیدار است و دیگری، او که در روشنایی خواب است.
زندگی روزمره شما پرستشگاه و نیز دیانت شماست.
قلب شما در سکوت و آرامش به اسرار روزها و شبها شناخت می یابد، اما گوشهایتان در حسرت و آرزویند که آوای چنین شناختی را که بر قلبهایتان فرود می آید، بشنوند.
جهت الهی شما دریایی پهناور و بی ساحل است. ذات الهی شما از ازل پاکیزه بوده و تا ابد نیز خالص و پاک خواهد ماند.
اگر از دوست خود جدا شدی، مبادا که بر جدایی اش افسرده و غمین گردی؛ زیرا آنچه از وجود او در تو دوستی و مهر برانگیخته است، ای بسا که در غیابش روشن تر و آشکارتر از دوران حضورش باشد.
به روزگار شیرین رفاقت سفره خنده بگسترید و نان شادمانی قسمت کنید. به شبنم این بهانه های کوچک است که در دل، سپیده می دمد و جان تازه می شود.
ایمان از کردار جدا نیست و عمل از پندار.
کار، تجسم عشق است.
اگر در مورد شما بد گفتند سکوت کنید.
دهش (بخشش)، آنگاه که از ثروت است و از مکنت، هر چه بسیار، باز اندک باشد، که واقعیت بخشش، ایثار از خویشتن است.
سزاوار است دوستی را بخواهی که به روزهایت تلاش و به شبهایت آرامش بخشد.
گروهی از مردم اندکی از ثروت کلان خویش را می بخشند و آرزویی جز شهرت ندارند. این خودخواهی و این شهرت پرستی که به طور ناخودآگاه گرفتارش هستند بخشش آنها را تباه می سازد.
اگر گام در معبدی نهادی تا اوج فروتنی و هراس خود را نشان دهی، برای همیشه برتری کسی را نسبت به کس دیگر نخواهی یافت. برای تو کافی است گام در معبدی نهی، بی آنکه کسی تو را ببیند.
آن چه امروز از آنِ شما است، یک روز به دیگری سپرده می شود.
دین تحقق پندار است و پهنه پندار.
ای که در رنج و عذابی! تو آنگاه رستگار می شوی که با ذات و هویت خویش یکی گردی.
هشدار! تنها به عزم نیاز اگر به معبد درون شوید، هرگز هیچ نیابید.
چون عاشقی آمد، سزاوار نباشد این گفتار که : خدا در قلب من است، شایسته تر آنکه گفته آید : من در قلب خداوندم.
شما می توانید بانگ طبل را مهار کنید و سیم های گیتار را باز کنید، اما کدامیک از فرزندان آدم خواهد توانست چکاوک را در آسمان از نوا باز دارد؟
اگر به دیدار روح مرگ مشتاقید، هم به جسم زندگی روی نمایید و دروازه های دل بدو برگشایید که زندگانی و مرگ یگانه اند؛ همچنان که رودخانه و دریا.
کسی که بخشش می کند، زمانی به نشاط حقیقی دست می یابد که پس از جستجوی فراوان نیازمندی را پیدا کند که عطای وی را بپذیرد. تلاش برای یافتن چنین شخصی، لذت بخش تر از ایثار است.
درختان، شعرهایی هستند که زمین بر آسمان می نویسد و ما آنها را بریده و از آنها کاغذ می سازیم تا نادانی و تهی مغزی خویش را در آنها به نگارش درآوریم.
اندوه و نشاط همواره دوشادوش هم سفر می کنند و در آن هنگام که یکی بر سفره ی شما نشسته است، دیگری در رختخوابتان آرمیده باشد. شما پیوسته چون ترازویی بی تکلیف در میانه ی اندوه و نشاط هستید.
در پهنه پندار و ربودگی خیال، فراتر از پیروزیهای خود و فروتر از شکستهای خود نروید.
سخاوت، بخشیدن بیشتر از توان است و غرور، ستاندن کمتر از نیاز.
ارزش انسان به داشته هایش نیست، به چیزی است که آرزوی به دست آوردنش را دارد.
ما همگی رزم آوران پیکار زندگی هستیم، اما برخی پیشرویم و برخی دنباله رو.
توان زندگی به چگونگی نگرش ما به زندگی وابسته است.
اگر زیبایی را آواز سر دهی، حتی در تنهایی بیابان، گوش شنوا خواهی یافت.
خطاست اگر بیندیشیم که عشق، نتیجه ی همنشینی درازمدت و با هم بودنی مجدانه است. عشق، ثمره ی خویشاوندی دو روح آشناست و اگر این خویشاوندی در لحظه ای تحقق نیابد، در طول سالیان هم تحقق نخواهد یافت.
فضایی بین پندار و عمل وجود دارد که با پشتکار پیموده می شود.
اگر سزاوار است که دوست با جزر زندگی ات آشنا شود، بگذار تا با مد آن نیز آشنا گردد، زیرا چه امیدی است به دوستی که می خواهی در کنارش باشی ، تنها برای ساعتها و یا قلمرو مشخصی؟
هیچ رابطه ی انسانی، وجود دیگری را به تملک خود در نمی آورد. در دوستی یا عشق، هر دو نفر در کنار هم دستهای خود را برای یافتن چیزی که یک دست به تنهایی قادر به یافتن آن نیست دراز می کنند.
زناشویی برای هیچ کس هیچ حقی جز آنکه به دیگری می دهد پدید نمی آورد. زناشویی برای هر کس همان قدر آزادی می آورد که آن کس به دیگری می دهد.
در میان مردمان فهمیده، استوارترین اساس زناشویی، دوستی و رفاقت است؛ اشتراک در علایق یکدیگر و توانایی در به سامان رساندن باورها و درک اندیشه ها و رویاهای یکدیگر به گونه ای مشترک.
چه تفاوتی دارد که در شهر بزرگی زندگی کنی یا در شهری کوچک؛ زندگی راستین در درون ماست.
قلبت را دنبال کن...قلب تو برای هر کار بزرگی راهنمای درستی است. تقدیر هر کاری که انجام می دهی با آن عنصر قدسی که درون هر یک از ماست تعیین می شود.
به من می گویند اگر خودت را بشناسی همه ی انسانها را شناخته ای.
جامهای یکدیگر را پر کنید، اما از جام واحد ننوشید.
گرگها شبانگاه به گوسفندان حمله می کنند، اما آثار خون گوسفندان تا دمیدن نور آفتاب همچنان بر روی زمین باقی خواهد ماند.
در رنجی که ما می بریم، درد نه تنها در زخمهایمان، که در اعماق قلب طبیعت نیز حضور دارد. در تغییر هر فصل، کوهها، درختان و رودها ظاهری دگرگونه می یابند؛ همان گونه که انسان در گذر عمر با تجربه ها و احساساتش دگرگون می شود. در دل هر زمستان، تپشی از بهار و در پوشش سیاه شب، لبخندی از روشنایی نمایان است.
آن که گرفتار رنج و عذاب شده، اما با ذات و هویتش همنوایی دارد، همانند کشتی است که سکانش درهم شکسته و در گوشه و کنار جزایر و دریاها سرگردان است و از هر سو در بر گرفته شده با خطرها؛ ای بسا که غرق نشود و به ته دریا فرو نرود.
مردم! هشدار! که زیبایی، زندگانی است، آن زمان که پرده گشاید و چهره برنماید؛ اما زندگی، شمایید و حجاب خود، شمایید. زیبایی، قامت بلند ابدیت است، نگران منتهای خویش در زلال آینه؛ اما روشنی آینه شمایید و نهایت جاودانه شمایید.
خداوندا، نمی توانیم از تو چیزی بخواهیم، که تو نیازهای ما را می دانی، پیش از اینکه در ما پدیدار شود.
سکوت، دردناک است؛ اما در سکوت است که همه چیز شکل می گیرد و در زندگی ما لحظه هایی هست که تنها کار ما باید انتظار کشیدن باشد. درون هر چیز در اعمال هستی، نیرویی هست که چیزی را می بیند و می شنود که هنوز قادر به درکش نیستیم، هر آنچه امروز هستیم، از سکوت دیروز زاده شده است.
و کدامین ثروت است که نگاه دارید تا ابد؟ آنچه امروز شما راست، یک روز به دیگری سپرده شود. پس امروز به دست خویش بخشش کنید، باشد که شهد گوارای سخاوت، نصیب شما گردد، نه مرده ریگی وارثانتان.
این کودکان فرزندان شما نی اند، آنان پسران و دختران اشتیاق حیاتند و هم از برای او. از شما گذر کرده و به دنیا سفر کنند، اما از شما نیایند. همراهی تان کنند، اما از شما نباشند.
نفرت به همان اندازه ی دوست داشتن، خوب است. یک دشمن می تواند به خوبی یک دوست باشد. برای خود زندگی کن، زندگیت را بزیی، سپس به راستی دوست انسان خواهی شد.
درون من جایی است که تنها در آن زندگی می کنم.
حسود بر من حسد می ورزد، بی آنکه خود بداند.
دوست برای آن است که نیازت را برآورد، نه اینکه تهی بودنت را پر کند.
ای شکست من، جسارت جاویدان من! من و تو به طوفان می خندیم.
نفرین بر او که با بدکاری که به اندرز خواهی آمده همدستی کند. زیرا هم رأیی با بدکار مایه ی رسوایی و گوش دادن به دروغ، خیانت است.
هیچ کس نمی تواند چیزی را بر شما آشکار سازد، مگر آنچه که از پیش در طلیعه ی ناخودآگاه معرفت تان قرار داشته است.
اندیشه ها جایگاهی والاتر از دنیای ظاهری دارند. چه حقیر است و کوچک ، زندگی آنکه دستانش را میان دیده و دنیا قرار داده و هیچ نمی بیند جز خطوط باریک دستانش؛ در خانه ی نادانی، آینه ای نیست که روح خود را در آن به تماشا بنشیند.
براستی آیا این خداوند است که انسان را آفریده است یا عکس آن؟ خداوند، درهای فراوانی ساخته که به حقیقت گشوده می شوند و آنها را برای تمام کسانی که با دست ایمان به آن می کوبند، باز می کند. نیکی در انسان باید آزادانه جریان و تسرِی یابد.
همه آنچه در خلقت است، در درون شماست و هر آنچه درون شماست، در خلقت است. طبیعت با آغوشی باز و دستانی گرم از ما استقبال کرده و می خواهد که از زیبایی اش لذت بریم. چرا انسان باید آنچه را در طبیعت ساخته شده از بین ببرد.
دوستی با کار، عشق به زندگی است.
زندگی بدون عشق مثل درختی بدون شکوفه و بدون برگ و بار است.
آن هنگام که روحم عاشق جسمم شد و جفت گیری این دو سر گرفت من بار دیگر متولد شدم.
آرزوهایت را در آسمان بجوی، محبوبت را به تو خواهد داد.
دیروز، فرمانبردار سلطان ها بودیم و سر برآستان ِ امپراطوران داشتیم؛ امروز، حقیقت را می ستاییم و راه عشق می پوییم.
فرزندانتان از آنِ شما نیستند! آنها پسران و دخترانی هستند که از خودشیفتگی زندگی، جان گرفته اند. آنها به وسیله ی شما و نه از شما شکل می گیرند، گرچه در کنار شما آسوده اند اما در تملک شما نیستند. شما مجازید که عشق خود را به ایشان هدیه کنید، نه افکارتان را، که آنها خود متفکرند.
هرگز در پاسخ عاجزانه ای در نمانده ام، مگر در برابر کسی که از من پرسید: تو کیستی؟
برای پی بردن به قلب و ذهن کسی، به آرزوهای آینده‌ی او بنگرید، نه به دستاوردهای گذشته‌اش.
لذت ترساندن، ژرف و پایدار است. به همین دلیل، مترسک از ایستادن در دشت خلوت هیچ گاه خسته نمی شود.
خوشبختی یعنی هر روز مژده ی خوبی شنیدن.
به یکدیگر مهر بورزید، اما از مهر، بند نسازید.
اندرز من به زوجهای جوان این است که به هنگام شادی، همگام با یکدیگر نغمه ساز کنید و پای بکوبید و شادمان باشید، اما امان دهید که هر یک در حریم خلوت خویش آسوده باشد و تنها؛ چون تارهای عود که تنهایند هر کدام، اما به کار یک ترانه ی واحد در ارتعاش.
شما چون فصلهای سال هستید، زیرا در زمستان خود بهار را انکار می کنید، در حالی که بهار سرسبز هرگز شما را انکار نمی کند، بلکه در سنگین ترین خواب بی خبری به روی شما لبخند می زند، بی آنکه خشمگین شود و یا با شما ستیز کند و صفا و یکرنگی را نادیده بگیرد.
اندیشه ام در من، عشق به آرامش و خواهش وابسته نبودن را جای می دهد.
هرگاه توانستیم به همان راحتی که می خندیم از صمیم دل بگرییم، انسانی میانه رو شده ایم. گریه بارانی است که از طوفان درون برمی خیزد یا شبنمی است که نمایانگر لطافت روح است.
به هنگام باز ایستادن تنفس، نفس از تکرار پی در پی آزاد می شود و تلاش برای آزادی از زندانی مخوف و اوج گرفتن در فضایی گسترده و پر از آثار حیات به سوی پروردگار ادامه می یابد تا بی پرده به وصال برسد.
چون [ =اگر ] بخشنده ای به فرد نیازمند بخشش و کرم کرد، در دل احساس شادی و سرور کند و ببالد. اما نیکی کردن به کسی که نیاز ندارد روا نیست، چه او هرگز ارزش نیکی را نمی شناسد و همچنان که از خار خشک گل نمی روید، ارج نهادن به نیکی را نمی داند... .
به پزشک خود ایمان داشته باشید و به گفته هایش، که جز دارویی شفا بخش نیست، اعتماد کنید و جرعه ی تلخ او را با خاطری آسوده سرکشید.
گروهی دریای زیبای حقیقت را به درون خود نهان دارند و زلال آن را در پیاله ی کوچک کلام نمی کنند؛ به گرمای مهربان سینه ی آنان باشد که جان به سکوتی موزون آرام گیرد.
شکنجه ها عشق به شما روا می دارد تا به رازی که در دلهایتان نهفته است پی برید و بدین وسیله جزیی از حیات باشید.
چون بمیرم بگویید، غریبی مشتاق به سوی وطن خویش هجرت کرد؛ در دنیا اسیر مراد خود بود و اکنون در آسمانها رهاست.
عبادت، گستردن جان است بر کرانه هستی و آمیزش انسان است با اکسیر حیات.
از خیالتان خلوتگاهی در بیابان بسازید، پیش از آنکه خانه ای در میان دیوارهای شهر بنا کند.
در تعلیم و تربیت، ذهن به تدریج از تجربه های علمی به نظریه های عقلانی، تجربه معنوی و سپس به سوی خدا رهسپار می شود.
تعلبم و تربیت، دانه ای در درون شما نمی کارد، اما دانه های شما را می رویاند.
تعلیم و تربیت، دانه را آبیاری می کند، اما از پیش خود دانه ای به شما نمی دهد.
من سکوت را از آدم پر حرف آموختم، بردباری را از نابردبار و مهربانی را از نامهربان. اما شگفت آور است که قدرشناس این آموزگاران نیستم.
اگر دانشت چیزی درباره ارزش اشیا و امور به تو نمی آموزد و تو را از اسارت ماده رهایی نمی بخشد، پس هرگز به عرش حقیقت نزدیک نمی شوی.
بیچاره ترین آدمها کسی است که رویاهای خویش را در پیکر زر و سیم تعبیر می کند.
دوستی با آدم نادان به اندازه بحث کردن با آدم مست، احمقانه است.
دوستی مسئولیتی شیرین است، نه یک فرصت.
اگر دوستت را در تمامی شرایط درک نکنی، او را هرگز درک نخواهی کرد.
عشق برای همیشه از زیبایی می هراسد، با وجود این، زیبایی برای همیشه با عشق دنبال خواهد شد.
از یک خود کامه، یک بدکار، یک گستاخ و یا کسی که سرفرازی درونی اش را رها کرده، چشم نیک اندیش نداشته باش.
چه حقیر و کوچک است، زندگی آن که دستانش را میان دیده و دنیا قرار داده و هیچ نمی بیند، جز خطوط باریک دستانش. در خانه نادانی، آینه ای نیست که روح خود را در آن به تماشا بنشیند.
کاملترین پاداش برای انسان، بخششی است که بتواند امیال هستی اش را تغییر دهد و خواستهای دو لب خشکیده از عطش او را دگرگون سازد و تمام زندگی اش را به چشمه های همیشه جوشان و ابدی تبدیل کند.
چه ناچیز است زندگی کسی که با دستهایش چهره خود را از جهان جدا ساخته و چیزی نمی بیند جز خطوط باریک انگشتانش را.
دوستی همواره یک مسئولیت شیرین است، نه یک فرصت.
شما دل به یار خود بسپارید، اما نه برای نگهداری آن؛ زیرا تنها گرمی زندگی است که می تواند دلها را حفظ کند.
چه بسیارند گلهایی که از زمان زاده شدن، بویی برنیاورده اند! و چه بسیارند ابرهای سترونی که در آسمان گرد هم آمده، اما هیچ دُری نمی افشانند.
کنار یکدیگر بایستید، اما نه چندان نزدیک؛ چنان که ستون های معبد از هم جدا می ایستند و درختان سرو و بلوط در سایه یکدیگر نمی بالند.
بخشش زودگذر توانگران بر تهیدستان تلخ است و همدردی نیرومندان با ناتوانان، بی ارزش؛ چرا که یادآور برتری آنان است.
بسیاری از دین ها به شیشه پنجره می مانند؛ راستی را از پس آنها می بینیم، اما ما را از راستی جدا می کنند.
زندگی روزانه شما پرستشگاه شما و دین شماست. آنگاه که به درون آن پای می نهید، همه هستی خویش را همراه داشته باشید.
مردم هرگز نمی دانند پیشوا جز سرشت بزرگ آنها که به سوی آسمان سیر می کند، شکاری ندارد.
هیچ کس نمی تواند چیزی را به شما بیاموزد، جز آنچه که در افق دید و خرد شما وجود داشته و شما از آن بیخبر بوده اید.
زمانی مردم را درست می ببینی که در بلندیهای سر به آسمان کشیده حضور داشته باشی و نیز در منزلگاههای دور.
شاید بتوانید دست و پای مرا به غل و زنجیر بکشید و یا مرا به زندانی تاریک بیافکنید، اما افکار مرا که آزاد است نمی توانید به اسارت در آورید.
عشق زمانی که شما را می پرورد، شاخ و برگ فاسد شده را هرس می کند.
طبیعت با آغوشی باز و دستانی گرم از ما استقبال کرده و می خواهد که از زیبایی اش لذت ببریم. چرا انسان باید آنچه را که در طبیعت ساخته شده است، از بین ببرد؟
به فرزند عشق خود توانید داد، اما اندیشه تان را هرگز، که وی را افکاری دیگر به سر است؛ تفکراتی از آن خویشتن.
رابطه قلبی دو دوست نیاز به بیان الفاظ و عبارات ندارد.
با سالخوردگان و افراد با تجربه مشورت کنید که چشمهایشان، چهره سالها را دیده و گوشهایشان، نوای زندگی را شنیده است.
رنجدیده! اگر بکوشی تا چیزی از مال خود را به مردم ببخشی، بی تردید رستگار هستی.
تاسف، ابر سیاهی است که آسمان ذهن آدمی را تیره می سازد، در حالی که تاثیر جرایم را از بین نمی برد.
هنگامی که در سکوت شب گوش فرا دهی، خواهی شنید که کوهها و دریاها و جنگلها با خود کم بینی و هراس ویژه ای نیایش می کنند.
چشمه ساری که خود را در اعماق درون شما پنهان ساخته است، روزی قد خواهد کشید و فوران خواهد کرد و با ترنم و نغمه، راه دریا را در پیش خواهد گرفت.
حاشا که آواز آزادی از پس میله و زنجیر به گوش تواند رسید و از گلوگاه مرغان اسیر.
پند آموز است ماجرای مردی که زمین را می کاوید تا ریشه های بی ثمر را از دل آن بیرون کشد، اما ناگاه گنجی بزرگ یافت؟!
انسان خردمند با مشعـل دانش و حکمت، پیش رفته و راه بشریت را روشن می سازد.
چه زیباست هنگامی که در اوج نشاط و بی نیازی هستی، دست به دعا برداری.
به رویاها ایمان بیاورید که دروازه های ابدیت اند.
هر ضعیف و ناچیزی که در میان شما عذاب دیده و نابود گشته است، نیرومندترین و ایستاده ترین چیزی است که در هستی شماست.
آموختن تنها سرمایه ای است که ستمکاران نمی توانند به تاراج ببرند.
حیات درختان در بخشش میوه است. آنها می بخشند تا زنده بمانند، زیرا اگر باری ندهند، خود را به تباهی و نابودی کشانده اند.
اگر بکوشی و در پی نصیبی حتی برای خود باشی، بدان که صالحی.
دوست بدارید، اما عشق را به زنجیر بدل نکنید.
وقتی از دارایی خود چیزی می بخشی چندان بخشش نکرده ای، بخشش حقیقی آن است که وجود خود را به دیگری بخشی.
گمان نبرید که زمان عشق در دست شماست، بلکه این عشق است که هر زمان شما را شایسته بداند، هدایت می کند.
بهترین مردم کسانی هستند که اگر از آنها تعریف کنید، خجل شوند و چون بد گفتید، سکوت کنند.
شیمیدانی که از قلب خود، عناصر شفقت، احترام، آرزو، توجه، تأسف، شگفتی و بخشایش را گرفته و آنها را با هم ترکیب می کند، اتمی را می سازد که عشق نام دارد.
شاهین، لانه‌ی خود را با خود نمی‌برد، بلکه تنها پرواز می‌کند و در آسمان، اوج می‌گیرد.
هرگاه عشق به سوی شما اشاره کند، از او پیروی کنید، هر چند که را‌ههایش دشوار و پرنشیب باشد.
اگر عشق با شما سخن گوید، او را باور کنید، هر چند پژواک‌اش، رویاهایتان را آشفته سازد.
عشق، چیزی جز خودش را نمی‌دهد و چیزی جز از خود نمی‌ستاند.
به یکدیگر عشق بورزید، ولی عشق را به بند نکشید.
هر یک از شما دل خود را به همسرش دهد، ولی مبادا چنین بخششی برای در بند کردن باشد.
فرزندانتان، فرزندان شما نیستند. آنها فرزندان زندگی‌اند که آرزومند خویشتن خویش‌اند.
می‌توانید بکوشید تا مانند آنها [ (فرزندانتان) ] شوید، ولی بیهوده است که بکوشید آنها را مانند خود کنید. زیرا زندگی به گذشته باز نمی‌گردد و در خانه‌ی دیروز به سر نمی‌برد.
تا هنگامی که پاره‌ای از وجود خویش را نبخشید، بخشش‌تان بی‌ارزش و بی‌مقدار خواهد بود.
برخی از مردم بسیار دارند، ولی اندک می‌بخشند و می‌بخشند برای آنکه نام آور شوند.
برخی اندک دارند، ولی همه را می‌بخشند، آنها به زندگی و به گشاده‌دستی زندگانی باور دارند. گنجینه‌هایشان هرگز تهی نمی‌شود و تا ابد لبریز است.
برخی از مردم با شادی می‌بخشند و شادی برای آنها پاداش همان بخشش است.
به نیازمندان بخشیدن چه زیبا است؛ و زیباتر از آن، به کسی بخشیدن است که از ما نمی‌خواهد، ولی نیاز او را می‌دانیم.
آن کس که دست و دل خود را برای بخشش بگشاید و در پی نیازمندان باشد، شاديِ بالاتر و لذت‌آورتر از بخشش به دست می‌آورد.
بی‌شک، روزی خواهد رسید که دارایی‌تان را از دست می‌دهید! اکنون بخشش کنید تا بخشش، فصلی از فصلهای زندگی‌تان باشد و نه از آنِ بازماندگان شما.
کار کنید تا خود را با زمین و روح آن هماهنگ و همساز نمایید. زیرا تنبل و بیکار با فصلهای زمین بیگانه است.
به راستی که زندگی سیاه است، اگر جنبشی در آن نباشد. حرکتِ بی‌شناخت، کور است و برکتی ندارد. شناخت بی عمل نیز نازا و بیمار است. کردار بی‌عشق، بیهوده و بی‌ثمر است.
اگر با عشق کار کنید، خود را با دیگران پیوند می‌زنید و چنین پیوندی سبب پیوندتان با پروردگار خواهد شد.
اگر نتوانید با عشق کار کنید و رنجیده و افسرده باشید، بهتر است کارتان را رها کنید و بر پلکان پرستشگاه بنشینید و از آنهایی که با آرامش و شادی کار می‌کنند، گدایی کنید.
اگر نان بپزید، ولی لذتی نیابید، به راستی، نان تلخی پخته‌اید که تنها نیمی از گرسنگی انسان را فرو می‌نشاند.
آسایش‌خواهی، خواهش‌های جان را در دل قربانی می‌کند و می‌كُشد، آنگاه با شدت می‌گرید و در پی جنازه‌اش می‌رود.
آن که در شما نامحدود است و در بند نیست، در آسمان خانه دارد؛ خانه‌ای که درش از بامداد و پنجره‌هایش از سکون و آواز شب است.
شرم، سپری محکم در برابر نگا‌ههای ناپاکان است.
بهتر است که داد و ستد را با مهر و داد انجام دهید تا به آزمندی و گرسنگی نینجامد.
اگر یکی از شما بخواهد با نام دادگری بر درخت بدی تیشه زند، در آغاز باید نگاهی به ریشه‌ی آن بیندازد.
درباره‌ی آن که جانی بكُشد، درحالی که مردم جان او را هزار باز کشته‌اند، چه مجازاتی خواهید نوشت؟
چگونه می‌توانید آنان که عذاب وجدان‌شان بیش از گناهان‌شان است را مجازات کنید؟
شمایی که با باد سفر می‌کنید! کدامین بادنما می‌تواند شما را رهنمون سازد؟ کدامین قانون بشری می‌تواند برایتان سودمند باشد؟ درحالی که بندهای زندانتان را نشکسته‌اید؟
نمی‌توانید آزاده باشید، مگر آنکه برای به دست آوردن آزادی بکوشید.
چگونه ستمگر می‌تواند بر آزادمردان حُکم براند، مگر آنکه ستم، بنیان آزادی و ننگ، پایه‌ی بزرگی‌شان باشد؟
اگر بخواهید ترسی را از خویش برانید، بدانید که جایگاه ترس در دلتان ریشه دارد و نه در کسانی که از آنها می‌ترسید.
خرد و عشق، سکان و بادبان روح اند و در دریای جهان در حال تکاپو هستند.
از شما می‌خواهم خرد و عشق را گرامی بدارید، زیرا میان دو میهمان نباید فرق بگذارید و اگر از یکی بیش از دیگری مهمان نوازی کنید، دوستی و باور، هر دو را از دست می‌دهید.
دلهایتان اسرار روزها و شبها را در سکون و آرامش می‌شناسند.
آموزگاری که در سایه‌ی پرستشگاه راه می‌رود و پیروانش او را در بر گرفته‌اند، چیزی از دانش خود نمی‌دهد، بلکه باور و مهربانی و عشق خود را می‌بخشد.
ستاره‌شناس می‌تواند چیزی از دانستنی‌هایش درباره‌ی نظم آسمانی بگوید، ولی نمی‌تواند آگاهی‌اش را به شما دهد.
موسیقی‌دان می‌تواند زیباترین سروده‌ها و نغمه‌های جهان را برایتان بنوازد، ولی نمی‌تواند گوشی [به شما] ببخشد تا بتوانید با آن بشنوید.
کوه در نزد کوهنورد، بزرگتر و بهتر آشکار می‌شود تا اینکه آن را از دشتی دور ببیند.
اگر از دوست جدا شدید، اندوهگین نباشید، زیرا عشق شما نسبت به او بیش از خود او است.
مبادا از روی دلسوزی، در برابر آنان که می‌لنگند بلنگید!
ای کاش آهوان می‌توانستند شتاب و چابکی را به لاک‌پشت‌های كُندرو بیاموزند!
اگر برای دیگران وارد پرستشگاه شوید، دعاهایتان برآورده نخواهد شد.
من نمی‌توانم چگونه نیایش کردن با الفاظ را به شما بیاموزم. زیرا خداوند به اینگونه نیایش‌ها گوش فرا نمی‌دهد، مگر آنکه با دهان و زبان شما سخن بگوید.
حقیقت پشیمانی، ابری تیره است که بر اندیشه سایه می‌افکند.
سرود آزادی از میان میله‌های زندان بیرون نمی‌آید.
جغدی که چشمان خود را تنها در تاریکی می‌گشاید، در روز نابیناست.
شما نمی‌توانید آواز بخوانید، مگر آنکه از رود سکوت بنوشید و نیز نمی‌توانید به قله برسید، مگر آنکه از کوه بالا روید.
روح غمگین، در تنهایی آرام می‌گیرد و از انسانها می‌هراسد؛ چون آهویی زخمی که گله را به جا نهاده و به زندگی غار رو می‌آورد تا بهبود یافته یا بمیرد.
روح من! زندگی چونان گذشتن از شب است، هر چند تندتر روی، زودتر به سپیده‌دم می‌رسی.
روح باید چون گُل از خاک، نازکی و بوی خوش برگیرد، از زندگی فرزانگی یابد و با پیروزی بر دنیا، از بند آن برهد.
تبه کار را برای آن دوست دارم که بدی‍هایش از روح پست و فرومایه‌ی او سرچشمه نگرفته، بلکه از ناتوانی روح و ناامیدی اوست.
هدف روح در دل نهفته است و از نماهای بیرونی نمی‌توان درباره‌اش داوری کرد.
هیچ چیز را زشت مخوان! مگر هراس روح را در برابر یادبودهای گذشته‌اش.
مرگ در زیر شاخه‌های فروشکننده از طوفان، خوشتر از جان دادن بر بازوان پیری است.
شگفتا که از مرگ می‌هراسیم، ولی آرزوی خفتن و رویاهای زیبا را داریم.
سخت است زندگی، برای کسی که آرزوی مرگ دارد، ولی بهر دلبندانش می‌زید.
هنر، زمانی شکوفا می‌شود که بینش نهانی هنرمند و روشنی طبیعت در یافتن شکل‌های تازه با هم سازگار باشند.
هر زیبایی و شکوه در این دنیا، تنها با اندیشه یا عاطفه ی درون یک انسان پدید می اید. هر آنچه امروز می بینیم و نسلهای گذشته آن را ساخته اند، پیش از پدید آمدن، یک اندیشه در ذهن مردی یا یک انگیزه در قلب زنی بوده است.
معنی حقیقی آزادی، مسئولیت است و به همین دلیل است که اغلب از آن می ترسند.
ملت از راه آزادی به تعلیم و تربیت دست می یابند، نه برعکس.
هرگز برای پول ازدواج نکنید، چون برای پول در آوردن راههای آسانتری هم وجود دارد.
یک بطری که تا نیمه آب داشته باشد، از نظر یک فرد خوشبین نیمه پر است، اما از نظر یک فرد بدبین نیمه خالی به شمار می رود.
گذراندن زندگی در جهت هدفی که آن را بزرگ و شکوهمند می‌دانید، منجر به شادی و سرور راستین می‌شود.
یک عمر اشتباه کردن، نه تنها افتخارآمیز است، که بسیار سودمندتر از یک عمر نشستن بیهوده است.
همچنان که عنکبوت چشم براه گرفتار شدن مگس است، زن، چشم براه و در پی به دام افکندن مرد است.
علت بدبختی و بیچارگی ما داشتن فرصتهای زیادی است که صرف اندیشیدن درباره خوشبختی و بدبختی می گردد.
از مکالمه و پرگویی بیجا نجات پیدا خواهید کرد، اگر به خاطر بیاورید که مردم هرگز نصایح شما را قبول نمی کنند، مگر اینکه وکیل مدافع و یا دکتر باشید و آنها برای شنیدن صحبت های شما پول خرج کرده باشند.
سعی کنید آنچه را که دوست دارید به دست آورید، وگرنه زمانی خواهد رسید که ناچارید آنچه را به دست آورده اید، دوست داشته باشید.
زن زشت در دنیا وجود ندارد. تنها برخی از زنان هستند که نمی توانند خود را زیبا جلوه دهند.
عشق، خطای آشکار فرد در تمایز یک آدم عادی از دیگر آدمهای عادی است.
مردم موفق کسانی هستند که بر می خیزند و به دنبال خواسته خود حرکت می کنند و اگر آن را نیافتند با تلاش و کوشش آن را به وجود می آورند.
نخستین وظیفه‌ی ما نسبت به خودمان این است که نگذاریم تهیدست و بی‌پول شویم.
جوانی، زمانی است که شما پدر و مادر خود را بابت هر چیزی گناهکار می‌دانید و پختگی، زمانی است که می‌آموزید همه‌ی گناه‌ها به گردن بی‌تجربگی نسل جوانتر است.
راز بدبختی و بیچارگی ما اوقات فراغتمان است که آن را با فکر کردن در مورد خوشبختی و بدبختی می گذرانیم.
به ندرت اشخاصی را پیدا می کنید که در سال، بیش از دو یا سه بار فکر کنند. من خودم با هفته ای یکبار یا دو بار فکر کردن به شهرت جهانی رسیده ام.
انقلاب، ستمدیدگان را آزاد نمی کند، [ بلکه ] تنها استثمارگران را تغییر می دهد.
آزادی یعنی مسؤولیت؛ برای همین است که بیشتر انسانها از آن وحشت دارند.
انسان ها به نسبت ظرفیتی که برای کسب تجربه دارند عاقل اند نه به نسبت تجاربی که اندوخته اند.
هر چقدر توانایی های افراد کمتر باشد؛ ادعای آنها بیشتر خواهد بود.
همیشه راست بگو، اما هر راستی را نگو.
هر کسی نمی تواند حافظ، سعدی یا مولانا شود؛ هر کس به جای خود و برای خود کسی است؛ هر کس دارای سبکی است.
هیچ عشقی صادقانه تر از عشق به غذا نیست.
تمام حقایق بزرگ در ابتدا کفر به نظر می رسند.
پیشروان، انسانهایی هستند که برای رسیدن به مطلوب خویش به پا می خیزند و اگر بدان دست نیابند به ساختن آن همت می گمارند.
انسانها نه به نسبت تجربه های خود، بلکه به نسبت ظرفیتی که برای تجربه کردن دارند عاقل هستند.
دو تراژدی دردناک در زندگی وجود دارد: یکی اینکه در عشقت ناکام شوی و دیگر اینکه به وصال عشقت برسی.
مرد موفق کسی است که با جهان سازگار می شود و بازنده کسی است که با پافشاری می خواهد جهان را با خویشتن سازگار کند. بنابراین، همه ی پـیشرفت های جهان، کار بازندگان است.
بهترین مکان برای یافتن پروردگار، باغ وجودت است. می توانی او را در آنجا جستجو کنی.
و اما طول عمر سعادت! هیچ انسان زنده ای قادر نخواهد بود در برابر آن تاب بیاورد؛ ممکن است دوزخی بر روی زمین باشد.
تو چیزها را می بینی و می پرسی: چرا؟ من خواب چیزهایی را که وجود ندارند می بینم و می گویم: چرا که نه؟
اصل و نسب مردان زمانی مشخص می شود که آنها بر سر مسایل کوچک با هم مشکل پیدا می کنند.
سکوت بهترین تحقیر است.
یک خانواده شاد چیزی جز یک بهشت زودرس نیست.
بیشتر مردم دعا نمی کنند، تنها التماس می کنند.
به تجربه آموختم که انسانها هرگز از تجربه چیزی نمی آموزند.
آن که حقیقت را پنهان می کند، می خواهد با دست روی خورشید را بپوشاند.
بهترین مصلح کسی است که اصلاح را از خود شروع کند.
حسب و نسب زن و شوهر از رفتاری که هنگام پرخاش و جدال با هم دارند، نمایان می شود.
برای اینکه دانش ملکه شود، آموختن کافی نیست عمل لازم است.
مغز ابلهان، دانش را به پنداشته ها، فلسفه را به نادانی و هنر را به خودنمایی مبدل می کند.
تنها دانشی باقی می ماند و فراموش نمی شود که همراه با عمل باشد.
مردی که در نبرد زندگی می خندد، سزاوار ستایش است.
او هیچ چیز نمی داند، اما تصور می کند و تظاهر می کند که همه چیز را می داند، این تعریف کوتاه و یک نماینده ی مجلس است.
برای اینکه بفهمیم کسی خوب است یا بد بهترین راه آن است که او را سزار رم کنیم.
قوانین طبیعت با رسوم قبیله ی شما تفاوت دارد.
وقتی آدم بفهمد که به هرچیزی - هر چقدر چندش آور- می تواند عادت کند به این ضرورت پی می برد که باید همه ی چیزهای عادی زندگی اش را وارسی کند.
مرگ برای ما دروازه ی دوزخ است، اما دروازه ی خروجی نه دروازه ی ورود به آن.
در هرچیز بامزه ای، حقیقتی وجود دارد.
خوش بین ها و بدبین ها هر دو به بشر خدمت کرده اند؛ اولی با آفریدن هواپیما و دومی با آفریدن چتر نجات!
پول گرسنگی را درمان می کند، ولی درمان اندوه و درد نیست.
وقتی انسان ببری را بکشد، نامش را تمرین مردانگی می گذارند. ولی وقتی ببری انسان را بدرد، نام این کار را توحش و آدمخواری می نهند؛ تفاوت جنایت و عدالت هم در قاموس بشر از این بیشتر نیست.
وقتی جوان بودم متوجه شدم از هر ده عملی که انجام می دهم، نُه تای آن اشکال دارد. من نمی خواستم آدم بدنامی باشم، بنابراین ده مرتبه بیشتر کار می کردم.
تنها زمانی باید از فکر کردن به آینده غافل شد که در حقیقت، آینده ای وجود نداشته باشد.
آن که می تواند، انجام می دهد و آن که نمی تواند، انتقاد می کند.
بزرگترین نعمت خدا هستی و حیات است.
دانش زمانی خطرناک است که فکر کند به هدف خود رسیده است.
دانش در دو صورت خطرناک می شود : اول اینکه در دست آدم نادانی قرار گیرد و دوم اینکه فکر کند به هدف خود رسیده است.
یک محصل باید کتابهای خوب بخواند، اما یک نویسنده باید کتابهای بیهوده را هم مطالعه کند. من مزخرف ترین کتابها را می خوانم و با اینکه جواهر قیمتی اغلب در خزانه هاست، گاهی در ویرانه ها گنجهایی پیدا می شود که آدم را بسیار دگرگون می کند. آدم باید از هر سوراخ و سنبه ای خبر داشته باشد.
آرزو دارم که تا آخرین لحظه، وجودم ثمره بخش باشد و هنگامی بمیرم که هیچ کاری از من برنیاید.
اگر راهش را بدانی هر سخنی می توان گفت، وگرنه هیچ؛ ظرافت در دانستن آن راه است.
روح من به دنیا کمک خواهد کرد که به خودش کمک کند.
هیچ گاه در اندیشه ی مرگ نباشید، بی گمان، مرگ در اندیشه ی شماست.
از شگفتی های زندگی این است که مرگ، درست زمانی ما را درمی‌یابد، که آماده شده‌ایم تا از یک زندگی شیرین برخوردار شویم.
مزه‌ی زندگی به سبب مرگ از دست نمی‌رود، همان گونه که خنده ما از جدی بودن زندگی نمی‌کاهد.
بدون هنر، ظریف نبودن واقعیت، دنیا را مکانی تحمل‌ناپذیر می‌سازد.
من به آوازه ای بین المللی دست یافتم، چون یک یا دو بار در هفته می اندیشم.
هرچه بیشتر کار می کنم، بیشتر زندگی می کنم.
زندگی، پُر از ماجراهای دلنشین و هیجان انگیز است؛ هرگز شانس خود را برای یافتن آنها از دست ندهید.
تهیدستی، ریشه ی تمام پلیدی ها است.
رقابت [=چشم و هم‌چشمی]، پایه و بنیان کسب و کار است.
هر اندازه هم که باهوش باشید، به هر روی، به تنهایی نمی‌توانید کاری از پیش ببرید.
هماهنگی و پیوستگی، هر دو برای دارندگان تکنولوژی‌های بزرگ، مهم هستند.
گاهی، اندیشه‌ی استراتژیک این است که با کمترین‌ها، بیشترین کار را انجام دهید.
آینده، همیشه هم به شما خوشامد نمی‌گوید و بدون پروراندن آن، ممکن است برای شما درنگ نکند.
یک همه‌چیزدان هم به ناگزیر همه چیز را نمی‌داند؛ حتی اگر یک نابغه‌ی همه‌چیزدان باشد.
گاهی، پیاده کردن آنچه که در ذهن دارید، به کمی دقت نیاز دارد تا نتیجه‌ی خوبی داشته باشد.
گاهی، آنچه را که آزموده‌اید و درست است، بهتر از همه‌ی گزینه‌های شناخته شده است.
اگر به فردی که سابقه‌ی خیانت کاری دارد، راه دادید، بسیار مراقب باشید که جایتان را نگیرد.
بهتر است تکه‌تکه، ثمره‌ی کارتان را نشان دهید، تا اینکه به سبب کامل نشدن، برای پرده‌برداری از آن، زمان بسیاری درنگ کنید.
هنگامی که شما از سابقه‌ی فردی آگاه هستید و می‌دانید چه گونه آدمی‌ست، دیگر نباید از او رودست بخورید.
در پناه کسی بودن، به راستی، زیباست؛ ولی از آن هم زیباتر، بودن در پناه کسی‌ست که ما را دوست دارد و همیشه در کنار ماست.
پیمانی که نتوان بر سر آن ماند، یک دروغ است و هیچ‌کس دوست ندارد به او دروغ گفته شود.
زمانی که یک غریبه، رفتار بدی در حق ما بکند، زیاد به آن اهمیت نمی‌دهیم، ولی خدا نکند که دوستی نزدیک، یا یکی از اعضای خانواده، یا کسی که دوستش داریم، در حق ما بدی کند.
اغراق کردن [=گزافه‌گویی] بیش از اندازه، می‌تواند بدترین گونه‌ی پیمان‌شکنی باشد.
آینده‌نگری را با حقیقت [=راستی و درستی]، هماهنگ کنید.
اگر نتوانید آسمان آبی را ببینید، به پایان راه رسیده‌اید.
از ایجاد دگرگونی در شرایط خود نترسید، حتی اگر در شرایط کنونی، آسوده باشید.
همه‌ی پل‌ها را پشت سر خراب نکنید.
اگر روزی ناگزیر شوید با دشمن‌تان، دوست شوید، بهترین کار، تنبیه کردن او به روش بخردانه و هوشیارانه است.
بودن یک نفر معمولاً بهتر از نبودنش است.
مدیر عامل‌های ناتوان، مدیر عامل‌های ناتوان‌‌تری را به وجود می‌آورند.
مدیران خوب، شمشیرهای خود را تاب می‌دهند، ولی دشمنی‌هایشان را نیز کنار می‌گذارند.
یکی از بدترین کارهایی که یک مدیر می‌تواند انجام دهد، این است که بین کارمندانش، تبعیض [=برتری یکی بر دیگری] به وجود بیاورد. اگر مزایایی وجود دارد، باید برای همه باشد.
دنیای ما مثل خانواده ی بزرگی از ملتهاست.
اگر بخواهیم چیزی درباره ی دنیای خودمان بدانیم نباید تنها به کشور کوچکی که ممکن است در آن به دنیا آمده باشیم بیندیشیم بلکه باید به تمام کشورها و تمام مردمی که بر روی زمین هستند فکر کنیم.
پنداشتن بسیار شیرین است زیرا ما با پنداشته های خود می توانیم افسانه های پریان را هم بسازیم.
تنها راه حقیقی برای درک داستان زمین این نیست که در این باره در کتابهای مردم دیگر، مطالبی بخوانیم بلکه بهتر این است که به خود کتاب طبیعت باز گردیم.
هر قطعه سنگی که می بینی در کنار راه یا در دامنه ی کوهی افتاده است می تواند صفحه ی کوچکی از کتاب طبیعت باشد و می تواند برایت چیزی بگوید البته به شرط آن که خواندنش را بدانی.
نیروی فکر، آدمیزاد را از حیوانات متمایز ساخت. همین نیرو آنان را از نیرومندترین و بزرگترین حیوانات وحشی هم نیرومندتر ساخت.
فیل بسیار بزرگ و نیرومند است، بسیار نیرومندتر از فیلبان کوچکی که روی گردنش می نشیند. با این همه فیلبان می تواند بیندیشد و چون بهتر از فیل می اندیشد ارباب و آقای فیل شده است.
مردمی که در یک کشور زندگی می کردند و به هم نزدیکتر بودند طبعاً با یکدیگر بیشتر آشنا می شدند و تصور می کردند که بهتر از مردمان دیگری هستند که در کشورهای دیگر زندگی می کنند و در کمال نادانی با یکدیگر می جنگیدند.
جنگیدن مردم با هم و کشتن یکدیگر نابخردانه ترین کاری است که انسان می تواند بکند؛ این کار برای هیچ کس ثمری ندارد.
کار نکردن و دیگران را برای خود به کار واداشتن، مایه ی افتخار و غرور آدمی نیست.
اکنون در هر کشوری مردم تصور می کنند که خودشان بهتر و باهوش ترین مردمانند و دیگران به خوبی و شایستگی ایشان نیستند.
هر کس خودش و کشورش را خوبتر و بهتر از دیگران می شمارد، اما در حقیقت هیچ کسی نیست که در خود میزانی خوبی و میزانی هم بدی نداشته باشد و به همین شکل، هیچ کشوری هم نیست که در آن چیزهای بد و از برخی نظرها خوب نباشد.
ما باید خوبی را در هر جا پیدا می کنیم بگیریم و بکوشیم تا بدی را هم از هر جا که هست دور سازیم.
ما باید ببینیم که در رفتار و آداب ما چه چیزهای خوبی هست و بکوشیم تا آنها را پاس داریم و هر چه را هم بد است باید به دور افکنیم. همچنین اگر در کشورهای دیگر هم چیزهای خوبی هست مسلما باید آنها را فرا گیریم.
ما که هندی هستیم باید در هند زندگی کنیم و برای هند کار کنیم، اما نباید فراموش کنیم که در عین حال در پیوند با خانواده ی بزرگتری که در سراسر جهان است قرار داریم و سرانجام، مردمی هم که در سایر کشورهای جهان زندگی می کنند خویشاوندان و پسر عموهای ما هستند.
ما باید بکوشیم تا سراسر جهان به گونه ای در آید که بتوان در آن شادمان تر و خوشبخت تر زندگی کرد.
هرچند مرد تفنگدار به اندازه ی یک مرد بی سلاح متمدن نباشد، نباید به او گفت که متمدن نیست زیرا در غیر این صورت با تفنگی او را از پا در خواهد آورد.
بهترین نشانه ی تمدن، وجود انسان بزرگوار و نیک است که خودخواه نباشد و همراه با دیگران برای خوشبختی همه کار کند.
کار کردن با هم برای خیر و خوشی مشترک و همگانی از هر چیزی بهتر است.
اکنون روزگاری است که شخصی که هیچ کار نمی کند پولهای اضافی هنگفتی به دست می آورد، در حالی که بیشتر کسانی که با زحمت و سختی، کار زیادی انجام می دهند هیچ سهمی از آن به دست نمی آورند!
بیشتر مردم معمولاً دلیل کارهای خود را از یاد می برند و بعدها بدون اینکه بفهمند چرا، از کارهای دیگران پیروی می کنند.
باید به یاد داشته باشیم که پول به خودی خود ثمره ای ندارد و فقط ابزاری است که به ما کمک می کند تا با آن، کالاها را مبادله کنیم.
اگر پول برای تهیه ی چیزهایی که مورد نیازمان است صرف نشود هیچ ثمره ای ندارد.
تاریخ به معنی جنگها و شرح زندگی چند نفر اندک شمار نیست که شاه شده یا سرداران بزرگی بوده اند. تاریخ باید درباره ی مردم یک کشور برای ما سخن بگوید که چگونه زندگی می کردند، چه کارهایی انجام می دادند و چگونه می اندیشیدند. تاریخ باید از رنجها و شادی های آنان و از دشواری ها و مشکلاتشان برای ما سخن بگوید و بگوید که چگونه بر این دشواری ها چیره شدند.
برگرداندن تصاویر آویخته بر دیوار، مسیر تاریخ را دگرگون نمی کند.
در زندگی چیزی بدتر و خطرناک تر از بی نظمی نیست.
به گذشته خود هرگز نمی اندیشم، مگر آنکه بخواهم از آن نتیجه ای بگیرم.
میدان جنگ به کسی فرصت مطالعه نمی دهد؛ هرکس هر چه می داند باید به کار ببرد.
چشم داشت احترام از هیچ کس نداشته باش تا احترامی که به تو می گذارند، شیرین تر جلوه کند.
وقتی نهال آزادی ریشه گرفت، به سرعت رشد و نمو می کند.
کسانی که حاضر نیستند برای آزادی بهایی بپردازند، لیاقت آزادی را ندارند.
نسبت به همه مهربان و صمیمی باش و به یاد داشته باش که جامه نو به انسان شخصیت نمی دهد، بلکه مانند پر مرغان زیباست که آنها را می پوشاند و به آنها زیبایی می دهد.
نهال دوستی حقیقی آهسته رشد می کند.
آماده شدن برای جنگ یعنی نگهداری صلح.
وجدان مانند آینه است که نه چاپلوسی می کند و نه تحقیر می نماید.
از قمار دوری کن؛ زیرا قمار بازی کار شیطان، کودک حرص و آز، برادر بی عدالتی و بالاخره پدر فرومایگی است.
محبت حقیقی شبیه گیاهی است که آهسته رشد می کند و مادام که در برابر مشکلات و سختیها پایداری نکند، سزاوار اینکه آن را محبت حقیقی بخوانند، نخواهد بود.
در وظیفه خود ایستادگی کردن و خاموش ماندن، بهترین پاسخ به تهمت است.
احساسات، همانند افکار، این گنجایش را دارند تا ما را به سمت آینده‌ای درخشان و یا آینده‌ای ناخوشایند به پیش برند.
داشتن منش درست، پیش‌نیازی ضروری [=بایسته] برای کامیابی و خوش‌بختی‌ست.
احساساتی که داریم، منش ما را به وجود می‌آورند و این منش ماست که در پایان، کیفیت زندگی را تعیین می‌کند.
اگر بتوانیم درس‌های فرا گرفته از گذشته را چراغ پیش روی خود کنیم و آنها را در زندگی خود به کار بندیم، آنگاه می‌توانیم دوازده ماه آینده را تا حد چشمگیری دگرگون سازیم.
ایجاد یک بینش تازه درباره‌ی گذشته، کلید دگرگونی منش آینده‌ی ماست.
تا بینش خود را درست نکنیم، نمی‌توانیم منش خود را دگرگون سازیم.
تا زمانی که در را به روی تاریکی‌های گذشته نبندیم، نمی‌توانیم به سوی آینده‌ای بهتر و درخشان‌تر به پیش رویم.
اکنون، آنجایی‌ست که آینده‌ی ما از آن آغاز می‌شود.
اهداف و آرزوهای گذشته، فرصت‌ها و سودمندی‌های اکنون را به ما پیشکش می‌کنند.
امروز هیچ ربطی به کار نادرست دیروز یا پشیمانی فردا ندارد.
آنچه که در آینده بناست روی دهد، یک تصویر آینه‌ای از بینش اکنون و منش ما در رابطه با زندگی‌ست.
رؤیاهای ما، به ما روح اندیشه، کردار و احساس می‌بخشند و سبب می‌شوند که ما به درستی، همان فردی شویم که رؤیاهایمان بدان می‌اندیشند.
هیچ چیز بیرون از اراده‌ی ما نیست و هیچ چیز هم بیرون از تصور ما وجود ندارد و تصور، نقطه‌ی آغاز همه‌ی پیشرفت‌هاست.
آنچه که ما را از شناسایی شایستگی‌ها و موهبت‌های ذاتی خویش باز می‌دارد، رفتار نه چندان خوبی‌ست که با خود داریم.
اگر ما به درستی، خود را بشناسیم و نیروها، توانایی‌ها، منابع [=سرچشمه‌ها]، عمق [=ژرفای] احساس، حس شوخ‌طبعی و نیکی‌های بی‌همتای خود را کشف کنیم، آنگاه، هرگز نسبت به توانایی خود در پایه‌گذاری آینده‌ای بهتر شک نخواهیم کرد.
هر کدام از ما به نوبه‌ی خود، بی‌همتا و بی‌مانندیم. شما در دنیا هیچ کس را نمی‌توانید مشابه خود پیدا کنید.
ما برای نگاهبانی از آینده‌ی بهتر خود، بایستی این جُربُزه و دلیری را داشته باشیم تا در صورت نیاز، خود را از جمع دوستان ناباب کنار بکشیم.
ما باید همواره به یاد داشته باشیم که کژی‌های بزرگ، از کارهای نادرست کوچک آغاز می‌شوند و کارهای نادرست کوچک به مرور زمان تبدیل به کژی می‌شوند.
تکرار و تمرین، مادر مهارت است.
کامیابی به سراغ کسانی خواهد رفت که در پی پیشرفت هستند، نه کسانی که به آن نیاز دارند یا فقط می‌خواهند از مواهب [=دهش‌های] آن بهره‌مند شوند.
زندگی، به شایستگی‌ها پاسخ می‌دهد، نه به نیازمندی‌ها.
منش، یک سرمایه است؛ گنجی باارزش که باید از آن به درستی نگاهبانی کرد.
داشتن منش درست، یکی از پایه‌های کامیابی‌ست.
زندگی به گونه‌ای طراحی نشده است که سهم ما را با توجه به نیاز ما بدهد؛ زندگی به نسبت شایستگی به ما می‌دهد.
بینش متوازن [=هم‌سنگ]، منش ژرف و دیدگاه پسندیده درباره‌ی زندگی، زمانی ارزشمند خواهد بود که به کار آمده و سبب پیشرفت ما گردند.
همواره در نبودِ نیکی، شر و بدی به وجود می‌آید.
اگر گاهی به نظر می‌آید که زندگی، دادگرانه نیست، نباید کسی جز خود را گناهکار بدانیم.
گفتگو درباره‌ی هدف، یک چیز است و به ثمر رساندن آن، چیز دیگری‌ست.
ما هر روز می‌توانیم یک نظم ویژه را جایگزین یک بی‌تدبیری کنیم.
آنچه که به دست می‌آوریم، سبب ارزشمندی ما نمی‌شود، بلکه چیزی که در فرآیند کنش‌ها می‌شویم، ارزش را به زندگی ما می‌آورد.
این تلاش و کوشش است که رؤیاهای انسان را برآورده می‌سازد.
اگر دگرگونی برای ما دشوار باشد، همان گونه که هستیم، می‌مانیم.
ما، هم توانایی و هم مسئولیت داریم تا بهترین گزینه‌ها را برای آغاز امروز برگزینیم.
کسانی که در جستجوی زندگی خوب هستند، فقط به راستی و چیزی جز آن، نیاز ندارند.
تلاش و تکاپوی بدون اندیشه، می‌تواند ویرانگر باشد.
باید برای آینده برنامه‌ریزی کرد و فقط در رؤیای آن به سر نَبُرد.
داشتن اهداف روشن، بخش ضروری [=بایسته‌ی] هر زندگی‌ست.
شبیه هر چیز دیگر، کامیابی، نیاز به گسترش نظم [=سامان] دارد تا بتوان با آن، به رؤیاها دست یافت؛ کار آسانی‌ست، با وجود این، می‌تواند برای انجام، کار دشواری باشد.
با تمرین بر روی کوچک‌ترین نظم‌های روزانه، می‌توان به شکلی باور نکردنی، زندگی خود را برای همیشه دگرگون ساخت.
همه‌ی پاداش‌های زندگی، در دسترس همه‌ی ماست؛ مشروط بر اینکه در مراحل نخست رشد، نظم را حکمفرما کنیم و از ناآگاهی، دوری گزینیم.
ما حتی برای کوچک‌ترین کارها هم بایستی همه‌ی دانسته‌هایمان را بکار گیریم.
ما باید برای تبدیل رؤیا به طرح، طرح به هدف و اهداف به کنش‌های عملی روزانه، خود را سامان دهیم تا بتوانیم با گام‌هایی آرام، به سوی آینده‌ای بهتر به پیش رویم.
کارهای هوشمندانه، برنامه‌ریزی شده، سخت کوشانه و پاپا، موجی از انرژی‌های تَر و تازه را می‌آفرینند و ما را به سمت آینده‌ای مهیج [=برانگیزاننده] که اندیشه‌ها و خواسته‌های ما را در بر می‌گیرند، هدایت می‌کنند.
دستاوردها، همان برداشت‌هایی هستند که از تلاش‌های گذشته‌ی ما به دست می‌آیند.
اگر کشاورزی، مُشتی دانه را در بهار بکارد، نباید چشم‌داشت برداشتی بزرگ را در پاییز داشته باشد.
کسی که در گذشته، کارهای اندکی کرده است، نباید چشم‌داشت دستاوردهای بزرگی را داشته باشد.
دستاوردها، پاداش کسانی‌ست که با آینده‌نگری، از فرصت‌ها، بیشتر بهره گرفته‌اند.
فرصت‌ها، دیر به دست می‌آیند و زود، از دست می‌روند.
همه‌ی آنچه که ما انجام می‌دهیم، مبنای دستاوردهای آینده‌ی ماست.
درس‌های زندگی باید به خدمت ما درآیند، نه اینکه ما را ناامید کنند.
اگر دستاوردهای کنونی، خرسند کننده باشند، آینده هم به همان اندازه، برداشتی پُر ثمر خواهد داشت.
اگر فردی، بذر خوبی بکارد، ثمره‌ی خوبی هم برداشت می‌کند.
هرچه که به دست می‌آوریم، ثمره‌ی دیدگاه‌ها و تلاش‌های گذشته است.
اگر از آنچه که شده‌ایم، شادمان نیستیم، پس بودن‌مان را باید دگرگون سازیم.
هیچ چیز دگرگون نمی‌شود، مگر اینکه ما دگرگون شویم؛ این، یکی از مبانی زندگی‌ست.
هر چیزی که در زندگی داریم، نتیجه‌ی مستقیم از آن چیزی‌ست که هستیم.
زندگی خوشایند، آن است که بیش از آنچه که هستیم، شویم تا بیش از آنچه که داریم، داشته باشیم.
دستاوردها همیشه پیش‌بینی پذیر هستند، چرا که دستاوردها همیشه نتیجه‌ی فرآیند آن چیزی‌ست که هستیم و شده‌ایم.
با بهتر شدن ما، زندگی هم بهتر می‌شود. تا بیش از آنچه که هستیم، نشویم، نمی‌توانیم بیشتر داشته باشیم.
ارزش‌های بالا، پاداش‌های بالا نیز به همراه دارند.
باید به جستجوی ارزش‌های بیشتر بود، نه ارزشمندی‌های بیشتر.
با توجه دقیق به بینش، منش و کارهای خود، می‌توانیم مشارکتی مثبت با آنچه که داریم می‌شویم، داشته باشیم و بر این پایه است که می‌توانیم نسبت به اکنون، بهتر شویم و بیشتر از اکنون داشته باشیم.
دستاوردهای بهتر، از بودن بهتر، به دست می‌آیند.
بیشتر داشتن، به ما ارزش بیشتر نمی‌دهد؛ بلکه فقط ما را از نظر مادی، نسبت به اکنون، بزرگتر می‌کند.
کسانی که نمی‌توانند با درآمد کم، چند پِنی پس‌انداز کنند، هرگز نمی‌توانند در فرصت‌های آتی، چندین دلار پس‌انداز کنند.
تعهدات [=پیمان‌ها]، زمانی ارزش دارند که اجرا گردند.
ما همه می‌توانیم به آن جایگاهی که می‌خواهیم، برسیم.
هیچ رؤیایی دست نیافتنی نیست، مشروط بر اینکه ما در وهله‌ی نخست، جرأت [=یارای] باور آن را داشته باشیم.
در هیچ کجای دنیا، فرصت‌ها کم نیستند. کمبود، فقط در افرادی‌ست که اصولاً خود را وقف کامیابی نمی‌کنند.
آنچه که روی می‌دهد، تعیین کننده‌ی کیفیت زندگی ما نیست، بلکه چگونگی روبرو شدن با آن رویداد، از اهمیت برخوردار است.
دستاوردها، به نیاز پاسخ نمی‌دهند، بلکه به تلاش، کار و تکاپو، پاسخ می‌دهند.
اگر ما به سهم خود تلاش کنیم، دستاوردها هم در زمان خود، نمایان خواهند شد.
کمتر از حد توان، کار کردن، کارایی اندوه‌‌باری در پی دارد؛ چرا که سبب از بین رفتن خودباوری و شرافت ما می‌شود.
زمانی که زندگی، وارونه است، می‌توانیم با انجام کارهای حتی کوچک، ولی ارزشمند، گامی برای دگرگونی و بهتر شدن برداریم.
دستاوردها، بیشتر و مهم‌تر از اهداف هستند.
تجربه‌ی ما از هر دستاوردی، با چشم‌پوشی از کوچکی یا بزرگی آن، گامی‌ استوار به سوی کامیابی در زندگی‌ست.
همواره، انتخاب [=گزینش]، برکت است؛ ولی زمانی که این گزینش، با توانایی‌ها و فرصت‌ها همسو نشود، رنج است تا برکت.
ما بیشتر خواهان این هستیم که در سایه‌ی درخت، لَم دهیم تا به خود دردسر دیدن مبارزه‌ی درخت برای یافتن بزرگی و شکوه را ببینیم.
دستاوردها، بهترین سَنجه برای اندازه‌گیری پیشرفت انسان‌ هستند.
همیشه بزرگ‌ترین پاداش‌ها برای کسانی‌ست که ارزش بیشتری به خویشتن و جهان هستی می‌دهند و کاینات [=موجودات] هم آنها را به سمت آن چیزی که می‌خواهند بشوند، رهنمون می‌سازد.
بسیاری از افراد آموخته‌اند که چگونه درآمدِ خوب داشته باشند، ولی هنوز یاد نگرفته‌اند که چگونه خوب زندگی کنند.
صادقانه [=از روی راستی] دادن یک شاخه گُل رُز، ارزشی بیشتر از چندین شاخه گُل اُرکیده دارد.
همه‌ی ما می‌توانیم بهتر زندگی کنیم؛ این بستگی به ارزشی دارد که ما در زندگی به آن می‌پردازیم و قدردان [=سپاس‌دار] آن هستیم.
شادمانی، یک هنر است، نه یک رویداد. شادمانی، چیزی نیست که از آسمان بیفتد.
شادمانی، هم سبب کامیابی و هم، نتیجه‌ی آن است و ما می‌توانیم شادمانی را هر زمان که بخواهیم، صرف نظر [=با چشم‌پوشی] از شرایط موجود، تجربه کنیم.
شادمانی، می‌تواند هر کجا که هستیم، آغاز شود و چون نمی‌توانیم پدیده‌ها را دست کاری کنیم، باید خود، احساس شادمانی را بیافرینیم.
شادمانی، چیزی نیست که بتوان از حساب بانکی برداشت کرد. شادمانی را از زندگی و محیط پیرامون‌مان می‌توانیم برداشت کنیم.
ما به جای گرفتن چیزی از امروز، از آن می‌گذریم. در جریان همه چیز هستیم، جز در جریان زندگی امروز.
بین رفتن به پاریس و تجربه کردن پاریس، زمین تا آسمان تفاوت وجود دارد.
تنها با خواستن، نمی‌توانیم زندگی بهتری داشته باشیم. ما با تلاش و کوشش می‌توانیم به زندگی بهتر دست یابیم.
اگر می‌خواهیم شادمان باشیم، باید شادمانه بیندیشیم، احساس کنیم و به کنش بپردازیم.
اگر می‌خواهیم توانگر باشیم، باید توانگرانه بیندیشیم، احساس کنیم و به کنش بپردازیم.
بینش، سنگ بنای پازل زندگی‌ست.
خُلق و خوی‌ و رفتارهای ما، برگرفته از بینش ماست و از این جاست که به راستی، همه چیز آغاز می‌شود.
در مسیر زندگی، بادهای شرایط در یک جریان بی‌پایان، زندگی ما را دگرگون می‌کنند.
روشی که برای درست کردن بادبان قایق خود برمی‌گزینیم، ما را به اهداف گوناگون زندگی هدایت می‌کند.
روش اندیشیدن ما دگرگونی شگرفی در رسیدن به هدف نهایی به وجود می‌آورد.
بزرگ‌ترین چالش در زندگی، مهار روند چگونه اندیشیدن است.
با دگرگون ساختن روش درک، داوری و تصمیم‌گیری‌ها، می‌توان زندگی را به گونه‌ی چشم‌گیری دگرگون ساخت.
کارآمدترین سبب برای برخورد با فرصت‌های جدید، چگونگی و جنس اندیشه‌ی ماست، نه شرایط محیطی.
یکی از بهترین روش‌های گسترش دانستنی‌ها، بازبینی جدی تجربه‌های گذشته است.
یکی از روش‌های یادگیری انجام درست یک کار، انجام نادرست آن است.
ما به همان اندازه که از کامیابی یاد می‌گیریم، از شکست نیز می‌توانیم بیاموزیم.
کارهای نادرست و شکست‌های گذشته به ما کمک می‌کنند تا رفتار کنونی را درست کنیم و حال و آینده‌ی ما، تکرار گذشته‌ها نباشد.
باید به شفافیت تجربه‌های گذشته، خواه خوب یا بد، باور پیدا کرد تا بتوان آنها را برای ایجاد آینده‌ی بهتر از گذشته، به خدمت گرفت.
هر کس در دنیای شخصی خود، شاید فقط درختان را بتواند ببیند، در حالی که یک دوست توانا و واقع‌بین، جنگل را می‌بیند.
همه‌ی ما باید شاگردان مکتب کارهای نادرست دیگران باشیم.
اگر درس‌های گذشته را به کناری نهیم و از آنها پند نگیریم، بی‌گمان کارهای نادرست‌مان سبب نابودی خود ما خواهند شد.
همه‌ی آن رویدادهایی که ما را دگرگون می‌کنند، نشانه‌ای از آن چیز یا کسی هستند که ما روزی خواهیم بود و بر پایه‌ی آن زندگی خواهیم کرد.
بیشتر، فرصت‌های فوق‌العاده در میان رویدادهای نه چندان مهم زندگی، پنهان می‌شوند.
ما پیش از آنکه بتوانیم یک سخنران خوب باشیم و سخنان کارآمدی را برای دیگران بیان کنیم، باید هنر خوب شنیدن را فرا گرفته باشیم.
بهترین روش یاد دادن حرف شنوی [=سربراه کردن] به فرزندان، گوش فرا دادن به گفته‌های آن‌هاست.
آنها که خواهان زندگی بهتر هستند، نمی‌توانند از کتاب‌هایی که کارآمدی بسیار در دگرگونی زندگی آنان داشته است، دور بمانند.
آنها که در جستجوی زندگی بهتر هستند، پیش از هر چیز باید انسانی بهتر شوند.
زمانی که باورهای ما دگرگون می‌شود، گزینش‌های ما نیز دگرگون خواهد شد. گزینش‌های بهتر، دستاوردهای بهتری را به همراه خواهند داشت.
بین آن کس که بی‌سواد است و توانایی خواندن ندارد و آن کس که کتاب نمی‌خواند، تفاوت [=دیگرگونی] چندانی وجود ندارد. هر دوی این‌ها نتیجه‌ی نادانی و آسان‌گیری‌ ا‌ست!
گذشته، اگر به درستی نگارش شود و برای آینده به صورت مکتوب [=نوشته شده] درآید، یکی از بهترین راهبردها برای چاره‌اندیشی‌های خوب امروز است که به بهتر شدن فردا می‌انجامد.
همه‌ی کارهای گذشته‌ی ما، ما را به زمان کنونی رسانیده‌اند. به همین سبب، کارهایی که هم‌اکنون انجام می‌دهیم، سبب شادمانی یا پشیمانی ما در آینده خواهند شد.
در زمان‌های سرنوشت ساز انتخاب [=گزینش]، دانش و آگاهی‌هایی که کسب کرده‌ایم و بینشی که از این دانش آموخته‌ایم، یا به ما کمک می‌کند و یا ما را نابود می‌سازد.
شکست، چیزی جز تکرار کارهای نادرست، در داوری‌‌های روزمره‌ی ما نیست.
بدتر از کار نخواندن کتاب، ندانستن اهمیت خواندن آن است.
بدبختانه، شکست هیچ‌گاه بانگ برنمی‌آورد و هشدارهایش را همانند پدر و مادر، فریاد نمی‌زند.
پاداش‌ها و افسوس‌های ناگزیر اکنون، نتیجه‌ی کارهایی هستند که در گذشته انجام داده‌ایم.
ما برای دگرگون کردن زندگی، باید نخست، خُلق و خو‌های فکری خود را دگرگون کنیم.
ما برای دگرگون کردن خود از آنچه که اکنون هستیم، به آن چیزی که می‌خواهیم بشویم، بایستی با آن بنیادهایی آغاز کنیم که بر چگونگی اندیشه‌ی ما تاثیر می‌گذارند.
ما ناگزیر به دگرگونی همه چیز، برای کسب نتایج، نیستیم و دگرگونی‌های کوچک، با شتاب، دگرگونی را ایجاد می‌کنند.
شادمانی و کامیابی، آسان به دست می‌آید.
اگر نخستین گام برداشته شود، رسیدن به کامیابی و شادمانی، دیگر چندان دشوار نیست.
ناکامی، نتیجه‌ی ناآگاهی‌ست.
نادانی‌‌‌های کوچک، راهی به سوی مرتکب شدن کارهای نادرست بزرگ و هدر رفتن زمان هستند.
نادانی و بی‌خبری، شبیه عفونت است؛ اگر بررسی نشود، به کل نظام‌مندی‌ها وارد شده و سبب فروپاشی کامل زندگی خوش و سرشار از کامیابی آدمی می‌شود.
انجام ندادن چیزهایی که ما به انجام دادن‌شان باور داریم، سبب می‌شود احساس گناه به ما دست دهد و این احساس گناه است که سبب می‌شود آدمی، خودباوری‌ خویش را از دست بدهد.
آنچه که می‌دانیم، نشانه‌ی بینش ماست؛ و آنچه را که درباره‌ی دانسته‌های خود احساس می‌کنیم، نشانه‌ی منش ماست.
آدمیزاد، به راستی همان است که خود می‌پندارد.
امروز به هر جایی که رسیده‌اید، دیدگاه‌تان شما را به آنجا رسانده است و فردا هم همان جایی خواهید بود که دیدگاه‌تان شما را می‌برد.
انسان نمی تواند به گونه ای مستقیم حوادث زندگی خودش را انتخاب کند، ولی می تواند افکار خود را انتخاب کند و با این عمل به طور غیر مستقیم، شکل حوادث زندگی خود را تعیین نماید.
انسان مو به مو همان چیزی است که می پندارد؛ سرشت او جمع کل اندیشه های او است.
آدمی وقتی که فکر و اندیشه خود را در مورد اشیا و اشخاص تغییر بدهد می بیند که آن اشیا و اشخاص هم نسبت به او تغییر روش می دهند.
راز قدرت حقیقی در این است : با تمرینِ مداوم یاد بگیرید که چگونه توانایی های خود را هدر ندهید و در هر لحظه آنها را بر یک نقطه متمرکز کنید.
کسی که کار کوچکی انجام می دهد، باید مقدار ناچیزی فداکاری کند؛ کسی که می خواهد موفقیت بزرگی را به دست آورد، باید به میزان زیادی فداکاری کند.
شما به همان اندازه که بخواهید کوچک و به همان اندازه که آرزو کنید بزرگ می شوید.
اندیشه همچون باغی است که هم می توان در آن كِشت و هم می توان به علف های هرز، اجازه ی رویش داد.
آرمان و ایده آل آدمی، پیشگویی همان چیزی خواهد بود که سرانجام، روزی آشکار و پدیدار خواهد شد.
کامیابی و پیروزی، بسان کرم شب‌تاب از دور می‌درخشد، ولی از فاصله‌ی نزدیک نه سوی دارد و نه حرارتی.
خدا آزادی را به کسانی می دهد که در جستجوی آن هستند.
هیچ چیز مثل نامه نمی تواند اصطلاحات ادبی و استعداد و قدرت تخیل شخص را برساند.
گاهی یتیم بودن هم مزایایی دارد.
عیب کار اینجاست که در دانشکده انتظار دارند آدم همه چیز را بداند.
بسیار مشکل است که آدم بخواهد تمام وقت مراقب خود باشد تا آنچه را احساس می کند نگوید.
چقدر دشت و صحرا پرماجرا است و لذت زندگی درآمیختن با این ماجراها است نه نوشتن آنها در کتاب.
ناراحتی های بزرگ نیست که صبر و بردباری نیاز دارد، بلکه این ناراحتی های خرد خرد و جگر سوراخ کن را با تبسم برگزار کردن، به راستی نیازمند روحیه است.
من با این فلسفه که ناامیدی و نکبت و غم، نیروی اخلاقی را تقویت می کند مخالفم. افراد نیکبخت و شادمان هستند که مهر و محبت می بخشند.
آن روز که ما زنها حقوق خود را به دست بیاوریم شما مردها باید حسابی مراقب خودتان باشید که کلاه سرتان نرود.
من زمستان را دوست دارم که با برف باشد نه با باران.
با مردها سر و کله زدن به راستی نیازمند تدبیر است. اگر آدم نقطه ی حساس آنها را بیابد، مثل گربه خرخر می کنند و اگر برخلاف میل آنها رفتار کنی چنگ می زنند.
وقتی که شما یک دختربچه ی نه ساله ی گرسنه ای را در آبدارخانه بگذارید که کاردها را جلا دهد و یک ظرف نان شیرینی هم کنار دستش باشد و تنهایش بگذارید، چه انتظاری [ =چشم داشت ] دارید؟
همه کس آرزو دارد که به رویدادهای غیر منتظره برخورد کند؛ این در زندگی بشر طبیعی است.
مهمترین ویژگی آدمی، قوه ی تخیل و تصور او است. برای اینکه انسان می تواند خودش را به جای دیگری در نظر بگیرد. این ویژگی، انسان را فهمیده و دلسوز می کند.
بچه ها باید یاد بگیرند که هر کاری را با عشق و دلبستگی انجام دهند نه از روی وظیفه شناسی.
دنیا پر از شادی است، اگر، هر چه پیش آید انسان بپذیرد. تنها راز کامیابی در این است که انسان چشم داشت زیادی نداشته باشد.
وقتی انسان به شخصی، مکانی و یا روش ویژه ای در زندگی عادت کند و ناگهان آن را از دست بدهد، یک جای خالی در دل انسان باقی می گذارد.
زن به هر چه توجه کند و دلبسته باشد، خواه بچه، میکروب، همسر، شعر، کلفت و نوکر، گلکاری، افلاطون، متوازی الاضلاع یا بازی بریج، در هر حال و اساساً به لباس و قر و فر دلبسته است.
شوخی های بزرگ مهم نیستند، اصل این است که انسان بتواند از یک موضوع کوچک شاد باشد.
افسوس گذشته را خوردن و به امید آینده به سر بردن نادرست است؛ باید از این لحظه بیشترین بهره را برد.
می خواهم هر ثانیه از زندگیم را خوش باشم و می خواهم وقتی که خوش هستم بدانم که خوش هستم.
برخی از افراد زندگی نمی کنند، مسابقه ی دو گذاشته اند، می خواهند به هدفی که در افق دوردست دارند برسند و در حالی که نفسشان به شماره افتاده، می دوند و زیبایی های پیرامون خود را نمی بینند.
انسان هرگز چیزهایی که مزه اش را نچشیده هوس نمی کند، اما پس از اینکه یکبار مزه ی نعمتی را چشید، آن وقت دیگر محرومیت از آن دشوار است.
مسافرت و دیدن دنیا خود یک نوع آموختن و پروردن است.
زندگی بدون پیشگویی های خود یکنواخت است، مرتب باید خورد و خوابید، وای به روزی که انسان همه چیز را بداند و هیچ رویداد غیرمنتظره ای روی ندهد.
افتادگی یا گردن نهادن و خشنود بودن و یا هرچه می خواهید نامش را بگذارید، نشانه ی سستی و درماندگی است.
جوانی، کاری به سال و ماه ندارد، مهم این است که انسان زنده دل و پرنشاط باشد. ممکن است موی شما سفید باشد، اما مانند پسربچه ها بیندیشید.
به ناراحتی ها (حتی دندان درد) مانند تجربه ی جالبی می نگرم و از اینکه از تجربه ی تازه ای بیخبر نمانده ام، شادمانم. آسمان بالای سر من به هر رنگی باشد، من برای هر گونه سرنوشتی آماده ام.
انسان وقتی در مورد موضوعی که از آن آگاهی دارد سخن بگوید یا بنویسد، می تواند سخن خود را به دیگران بقبولاند و موثر واقع شود.
انسان وقتی یک چیزی را با تمام توان بخواهد تلاش می کند و سرانجام آن را به دست می آورد.
اگر عاشق بوده اید که نیازی به بیان و روشن کردن آن نیست و اگر نبوده اید که من نمی توانم برایتان بیان کنم.
خودپسندی زنها بزرگترین علت بدبختی ایشان و نابودی خانواده هاست. هیچ چیز به اندازه خودپسندی زنها بنیان خانواده ها را ویران نکرده است.
درخشانترین تاجی که مردم بر سر می نهند، در آتش کوره ها ساخته شده است.
اگر شاد بودی آروم بخند تا غم بیدار نشه و اگر غمگین بودی آروم گریه کن تا شادی ناامید نشه.
انسان اگر فقیر و گرسنه باشد، بهتر از آن است که پست و بی عاطفه باشد.
از دشمن خود یکبار بترس و از دوست خود هزار بار.
از لحظه ای که بلیط سینما را می خرید وارد دنیای دیگری می شوید.
فیلمسازان باید به این نیز بیندیشند که فیلمهایشان را در روز رستاخیز با حضور خودشان نمایش خواهند داد.
وقتی زندگی صد دلیل برای گریه کردن به تو نشون می ده، تو هزار دلیل برای خندیدن به اون نشون بده.
من دریافته ام که ایده های بزرگ هنگامی به ذهن راه می یابند که اراده کنیم چنین ایده هایی را داشته باشیم.
در دنیا جای کافی برای همه هست. پس به جای اینکه جای کسی را بگیری، سعی کن جای خودت را پیدا کنی.
حتی تظاهر به شادی نیز برای دیگران شادی بخش است.
شاید زندگی آن جشنی نباشد که آرزویش را داشتی، اما حال که به آن دعوت شده ای، تا می توانی زیبا برقص.
خوشبختی، فاصله این بدبختی تا بدبختی دیگر است.
شکست خوردن ناراحتی ندارد. آدم باید شجاع باشد تا بتواند از خودش یک احمق بسازد!
این یکی از تضادهای زندگی ما است که آدم همیشه کار اشتباه را در بهترین زمان ممکن انجام می دهد.
نقاش کامل آن است که از هیچ برای خود سوژه بسازد.
انسان موجودی است که به همه چیز عادت می کند.
حقیقت ترکیبی است از گریه ها و خنده ها.
من معتقدم که همه ما باید عشق به حیات را دریابیم و زندگی را دوست بداریم.
کسی که به خودش دروغ می گوید و به دروغ خودش گوش می دهد، کارش به جایی خواهد رسید که هیچ حقیقتی را نه از خودش و نه از دیگران تشخیص نخواهد داد.
زنان به خوبی مردان می توانند اسرار را حفظ کنند، ولی به یکدیگر می گویند تا در حفظ آن شریک باشند.
تنها آرامش و سکوت، سرچشمه ی نیروی ابدی و جاوید است.
دانش بیمناک ترین بلای جان آدمی است... رنج و بدبختی آن از طاعون و قحطی و جنگ بیشتر است.
سراسر زمین از بالا به پایین، آکنده از اشک بشر است.
اگر یک روز، یک ساعت، ناگهان همه چیز بخواهد به یک چیز تبدیل شود، برترین آنها مهر ورزیدن است.
بر این باور باش که عشق و دستاوردهای عظیم، در برگیرنده ی خطرهای بزرگ است. آنگاه که شکست می خوری، از شکست خود درس بگیر.
در برابر دگرگونیها انعطاف پذیر باشید، ولی معیارها و ارزشهای خود را زیر پا نگذارید.
تنها مقصود ما در زندگی، عشق ورزیدن به یکدیگر است. اگر از عهده این مهم بر نمی آییم، دست کم بکوشیم تا یکدیگر را نیازاریم.
عشق پاک نسبت به اطرافیان باید بی غرض باشد، چرا که بی غرض بودن لازمه آن است.
برای قضاوت در مورد موفقیت خودت، ببین چه چیزی به دست آورده ای و در قبال آن چه چیزی از دست داده ای.
به یاد داشته باش، دست نیافتن به آنچه می خواهی، گاهی از اقبال بیدار تو سرچشمه می گیرد.
اصول و بنیادها را فرا گیر تا به چگونگی شکستن آنها به گونه ای شایسته آگاه باشی.
نگذار ستیزه ای خُرد بر ارتباطی پر قدر، خللی وارد سازد.
هرگاه به اشتباه خویش پی بردی، بی درنگ گامهایی برای درست کردن آن بردار.
سه اصل را دنبال کن: محترم داشتن خود، محترم داشتن دیگران و پاسخگو بودن در قبال تمام کنش های خود.
هر روز مجالی را صرف خلوت کردن کن.
آغوشت را به سوی دگرگونی بگشای، اما از ارزش های خود دست بر ندار.
به یاد داشته باش، خاموشی گاهی بهترین پاسخ است.
نیکو و آبرومند زندگی کن، آنگاه، به وقت سالخوردگی، هنگامی که به گذشته بی اندیشی، دیگر بار از زندگی ات لذت خواهی برد.
فضای عشق در خانه ی تو شالوده ای برای زندگی ات به شمار می رود.
در ناسازگاری ها با افراد مورد علاقه ات، تنها به وضعیت کنونی بپرداز، گذشته را بزرگ نکن.
دانش خود را به دیگران ببخش که روشی برای دستیابی به جاودانگی است.
با زمین مهربان باش.
سالی یکبار به جایی برو که پیش تر هرگز در آنجا نبوده ای.
به یاد داشته باش، بهترین رابطه، رابطه ای است که عشقتان به یکدیگر بر نیازتان به یکدیگر فزونی یابد.
کامیابی خود را به داوری بنشین، از این روش که بدانی چه واگذارده ای تا کامیابی را به دست آوری.
برای اداره کردن خویش از سرت استفاده کن و برای اداره کردن دیگران از قلبت.
اگر کسی یک بار به تو خیانت کرد، این اشتباه او است و اگر کسی دوبار به تو خیانت کرد، این اشتباه تو است.
دیروز تاریخ است، فردا راز است، امروز یک هدیه است.
هر کجا که هستی، هر کجا خودت را یافتی، از هر آنچه که داری لذت ببر، به تمامی لذت ببر. هر جا که هستی و از هر چه که در دسترس است، احساس سپاس و نیایش داشته باش.
یوگا پیام خرد است و بشریت وارث این پیام.
سه اصل را فراموش نکن؛ احترام به خویشتن، احترام به دیگران و پذیرش مسئولیت تمامی اعمالی که انجام می دهی.
به یاد داشته باش که بهترین رابطه، رابطه ای است که میزان عشق طرفین، از میزان نیازشان به یکدیگر تجاوز کند.
نیت نخستینِ کسی که عمل می کند، در هر کاری که باشد، آشکار ساختن تصویر خویش است.
همیشه شعله های بزرگ ناشی از جرقه های کوچک است.
به یاد داشته باش که امروز طلوع دیگری ندارد.
احساس شرم کمتر نتیجه گناهی بزرگتر است.
حتی زمانی هم که بدون امید زندگی می کنیم، آرزوهایی داریم.
بهشت نیز در تنهایی دیدنی نیست.
عاشق آن کسی باش که بر دو سویه بودن عشق پافشاری می کند.
طبیعت، هنر خداوند است.
تنها هدیه دادن مهم نیست، سلیقه در انتخاب هم مهم است.
هیچ کدام از نعمت های خدا نیست که گروهی از آفریده های خدا از آن بهره نگیرند.
بزرگداشت نویسندگان کهن مستلزم به کار بردن زبان آنها نیست، بلکه انجام همان کاری است که آنها انجام داده اند؛ یعنی پدید آوردن یک سبک ادبی به همان زبانی که هم میهنانشان سخن می گفته اند.
یک زبان ادبی مشهور، اساسی، زیبا و ظریف باید از پالایش مس بی ارزش گفتار روزمره به دست آید.
آسایش، پاداشی است که پس از هرکار و تلاش، چشم براه بشر است.
در بین تمامی مردم تنها عقل است که عادلانه تقسیم شده، زیرا همه فکر می کنند به اندازه کافی عاقلند.
از آنچه شنیده و دیده و خوانده اید، هیچ چیز را قبول نکنید، مگر آنکه درستی و صحت آن بر خودتان آشکار شده باشد.
انسان نباید هیچ امری را به عنوان حقیقت قبول کند، مگر آنکه به راستی در نظر او حقیقت باشد.
حقیقت را با بیطرفی مطلق و با روحی آزاد از هر گونه تعصب جستجو کنید.
مطالعه، یگانه راهی است برای آشنایی و گفتگو با بزرگان روزگار که قرن ها پیش در دنیا به سر برده و اکنون در زیر خاک منزل دارند.
انسان، مالک و ارباب است، در حالی که حیوان فقط یک ماشین خودکار است، یک ماشین جاندار است. وقتی جانوری ناله می کند، نشانه ی شِکوه و زاری نیست، بلکه سر و صدای ابزار ماشینی است که خوب کار نمی کند.
من در هر چه شک کنم، در این شک نمی توانم کرد که شک می کنم و چون شک می کنم، می اندیشم؛ می اندیشم، پس هستم.
به جای تسلط بر جهان، باید بر خویشتن مسلط شد.
خواندن کتابهای خوب، [ در حکم ] مکالمه با انسانهای شرافتمند گذشته است.
تنها، داشتن اندیشه ی خوب کافی نیست؛ مسئله ی بنیادی در این است که آن را خوب به کار ببریم.
مسافرت چیزی است کم و بیش مثل حرف زدن با آدمیان قرنهای گذشته.
من می اندیشم پس هستم.
زمانی که خداوند ما را خلق می کرد، تصور فطری خویش را در ذهن ما مهر نمود.
ما می توانیم مدعی شویم که جسم وجود ندارد و همچنین ادعا کنیم که جهانی نیز وجود ندارد... اما هرگز نمی توانیم ادعا کنیم که من وجود ندارم؛ زیرا من می توانم در حقیقت سایر اشیاء شک کنم.
از هیچ اندیشه جدیدی بدون فهم آن حمایت نکنید. بلکه با شک و تردید در آن وارد شده و حقیقت را کشف کنید.
[ من ] می اندیشم پس هستم، هستم چون فکر می کنم، فکر می کنم چون شک می کنم.
رقابت تا زمانی پسندیده است که کار را به حسادت نکشاند.
باید بخواهیم تا بتوانیم!
کسانی که آهسته می روند، اگر همواره در راه راست قدم بردارند، از آنانکه می شتابند و به بیراهه می روند بسیار بیشتر خواهند رفت.
برای اینکه بتوانم در مسیر زندگانی با اطمینان خاطر گام بردارم و عمل کنم، میل فوق العاده ای دارم که بدانم چگونه می توان بین حقیقت و غیر حقیقت، راست و دروغ و درستی و نادرستی تفاوت قایل شد.
هیچ چیز اضافه‌ای در جهان هستی وجود ندارد. هر کسی پا به عرصه‌ی وجود گذاشته، چون جایگاهی دارد که باید پُر کند. هر جزئی باید جایگاه مناسب خود را در این پازل بزرگ پیدا کند.
اندیشه‌های شاد، مولکول‌های شاد می‌آفریند.
همه‌ی ریشه‌های رنج انسان، از این توهم آغاز می‌شود که گمان می‌کند او در جهان می‌زید، حال آنکه، جهان در او می‌زید.
هشیاری، چیزی جز آگاهی نیست؛ مجموعه ی چیزهایی است که به آن توجه می کنیم.
پول، یک انرژی مثبت و حیاتی است که انسان‌ها با هم مبادله می‌کنند و به راستی، پاداشی است که در برابر تلاش خود، از هستی دریافت می‌دارید.
حقیقت زندگی این است که همه ی انسانهایی را که با آنها در تماس هستیم شاد کنیم.
از پیشداوری کردن دست بکش تا آرامش را تجربه کنی.
جهان فقط چیزهایی را به ما می دهد که باور داریم می توانیم داشته باشیم.
اگر محبت می خواهید، بیاموزید که محبت کنید.
اگر شادی می خواهید، به دیگران شادی بدهید.
برای تغییر جسم خود ابتدا آگاهی خود را تغییر دهید.
کسانی که ازدواج کرده اند، خود را ناراضی نشان می دهند و می گویند بد است. زیرا می خواهند فقط و فقط خودشان از این موهبت برخوردار شوند.
توجه کردن به بی توجهی به حقایق، گامی بزرگ به سوی دانایی است.
رمز موفقیت، پایبندی به هدف در زندگی است.
جوانی اشتباه است، کهولت، مبارزه و پیری پشیمانی.
کسانی که دنیا را تکان داده اند در استعدادهای طبیعی نابغه نبوده اند، بلکه بر عکس، قوای عقلی آنها از حد معمول و متوسط تجاوز نمی کرده است، اما به یک صفت ممتاز بوده اند: ثبات و استقامت.
همه به خاطر عشق زاده شده ایم؛ عشق، پایه و اساس هستی و تنها پایان آن است.
عمر آنقدر کوتاه است که نمی ارزد آدم، حقیر و کوچک بماند.
هیجانها همیشه شادی برانگیز هستند، اما هیچ شادی ای نیست که بدون هیجان باشد.
مردم موفق امروز، کودکان جسور دیروز هستند.
جوانی که به بالا نمی نگرد، نظرش به پایین می افتد و کسی که به راه کمال نمی رود، به پستی می گراید.
وقت گرانبها است، اما حقیقت گرانبهاتر است.
سلامتی، زیربنای خوشبختی، قدرت و روحیه است.
انسان به وجود آورنده ی شرایط نیست، بلکه شرایط، آفریننده ی انسان است.
مردان بزرگ کسانی هستند که تا رسیدن به هدف، آسایش ندارند.
زندگی، کوتاهتر از آن است که دست کم بگیرید اش.
دیگران را همانگونه که هستند، بپذیرید.
ما به وسیله چهار چیز با مردم در تماس هستیم. ارزش موقعیت ما از روی این چهار چیز معلوم می شود : آنچه انجام می دهیم، آنچه جلوه می کنیم، آنچه می گوییم، آنطور که می گوییم.
برای جلب علاقه باید اظهار علاقه مندی کرد.
شش راه برای جلب محبت مردم :1- صمیمانه نسبت به غیر، علاقه مند باشید. 2- تبسمی بر لب داشته باشید. 3- به یاد بیاورید که نام هر کس برای او شیرین ترین و مهمترین لغت قاموسهاست.4- شنیدن را بیاموزید، طرف خود را به شوق آورید که از خود سخن بگوید.5- با مخاطب از آنچه دوست دارد صحبت کنید.6- صمیمانه و صادقانه اهمیت او را برا ی خودش آشکار سازید.
فرصت را سفت بچسبید! زندگی، سراسر یک فرصت است. آنها که بیشترین پیشروی‌ها را می‌کنند، کسانی هستند که خواسته‌اند چنین کنند و دلش را هم داشته‌اند.
بگذارید هر کس بر مبنای باور، فکر، آرزو، مطالعه و دانسته های خود قضاوت کند، نه اینکه شخص طوطی صفت گفته دیگران را بازگو کند.
اگر می دانید گناهکار هستید، بی درنگ و از صمیم قلب، گناه خود را به گردن بگیرید.
تا به پل نرسیده ای از آن عبور نکن و برای شیر ریخته شیون به راه نیانداز.
به یاد آورید که طرف شما صد برابر بیشتر به فکر گمانها و آرزوهای خود می باشد تا اندیشه و گمانهای شما.
اگر ما به دنبال سعادت و خوشبختی هستیم باید از فکر کردن درباره حق شناسی یا حق ناشناسی خودداری کنیم و محبت و خوبی را تنها برای شادی درون انجام دهیم.
وقتی که خود را برای بدترین وضع آماده کنیم، نگرانی در ما اثر ندارد.
اگر اشخاص خودخواهی تلاش دارند شما را بفریبند، نامشان را از لیست نامهای همنشینان خود خط بزنید، اما هرگز درصدد انتقام جویی برنیایید. زیرا اگر چنین کاری بکنید، خود را بیشتر از آن اشخاص آزار داده اید.
حس غرور و خودبینی در تمام مردم یکسان است؛ تفاوتش تنها در نحوه ظهور آن است.
برخی از خنده ها از گریه بالاتر است.
نعمتهای خود را بشمار نه محرومیت ها را.
برای زندگی فکر کنید، اما غصه نخورید.
ما چقدر دیر متوجه می شویم که زندگی و حیات یعنی همان دقایق و ساعاتی که با کمال شتابزدگی و بیرحمی انتظار گذشتن آنرا داشتیم.
با دیگران بخند نه بر دیگران.
دو نفر از پنجره زندان به بیرون می نگریستند؛ یکی گل و لای را می دید و دیگری ستاره های درخشان را.
اگر می خواهید فردی را با رای و نظر خود همراه کنید، بگذارید در کمال آزادی حرفش را بزند.
برای راه یافتن به دل هر کس باید از چیزی سخن گفت که نزد او عزیزتر است.
بگذار مخاطب خیال کند فکری که تو به او تلقین کرده ای از خود اوست.
بهترین وسیله غلبه در مشاجره و مباحثه، جلوگیری از ورود به مشاجره و مباحثه است.
بهترین شکل خوش آمد گویی این است که درباره هر کس حرفی را به زبان بیاورید که او در مورد خود فکر می کند.
شما با دوست داشتن دیگران می‌توانید در طول دو ماه دوستان زیادی به دست بیاورید؛ دوستانی که اگر تلاش کنید دیگران شما را دوست داشته باشند، در طول دو سال هم به دست نخواهید آورد.
بدون درک مطلب هر قدر هم در جهت رفع و حل مشکل تلاش کنیم نتیجه ای جز بهم ریختگی و اغتشاش فکری در بر نخواهد داشت.
اگر شخصی وقت خود را به روش علمی و کاملاً بیطرفانه و بی غرض صرف به دست آوردن حقیقت کند نگرانیش در اثر اطلاع یافتن بر حقایق موجود از میان خواهد رفت.
برای حل مشکل ابتدا باید حقیقت را دریابیم.
طبق نظریه روانشناسی فرد هر چقدر هم که دارای قدرت فکری بالایی باشد قادر نخواهد بود که در یک زمان فکرش را متوجه دو موضوع کند.
حسهای بد و منفی مثل کینه، حسد، غم و غصه چنان با قدرت و سرعتی غیرعادلانه راه خود را در افکار آدمی باز می کند که به ناچار افکار خوب و خوشایند مجبور به عقب نشینی می شوند.
کار، ارزانترین دارویی است که برای رفع نگرانی در دسترس است.
وقت خود را با کار پر کنید. آنان که دچار نگرانی هستند دارویی مناسب تر و ارزانتر از این برای مقابله با نگرانی نمی توانند بیابند. اگر خود را در کار غرق نکنید قطعاً در غم و ناامیدی غرق خواهید شد.
اگر شما خواستار آرامش خیال هستید نگرانی را کوچک و حقیر بشمارید.
همه ما در طول زندگیمان با حوادث و وقایع ناخوشایند روبرو می شویم و چاره ای جز پذیرفتن نداریم.
وقتی از مبارزه بیهوده و کشمکش های بی ثمر با حوادث غیر قابل تغییر دست برداریم، در حقیقت نیروهایی که قادرند ما را به سوی سعادت سوق دهند آزاد کرده ایم.
هیچ کس را سراغ ندارم که دارای آنچنان توانایی باشد که در آن واحد هم قادر به گلاویز شدن و دست و پنجه نرم کردن با مشکلات چاره ناپذیر باشد و هم در فکر یک زندگی تازه و جدید برای خود باشد.
اگر دنیای حقیقی را رها کنیم و به سوی دنیای رویایی که ساخته ذهن خودمان است پیش برویم، آن زمان است که دیوانگی را برای خود خریده ایم.
در این دنیا تنها راه استفاده از گذشته این است که با حوصله و تامل به بررسی و تجزیه و تحلیل اشتباهات گذشته بپردازیم و دیگر آن را تکرار نکنیم و از اشتباهات گذشته درس عبرت بگیریم و پس از آن فراموششان کنیم.
مدتهاست به این امر پی برده ام که آموزش دادن یک کار خوب به بیست نفر راحت تر از این است که خودم یکی از آن بیست نفر باشم که می بایست به دستورات خودم عمل کنم.
ضرب المثل های ساده، نتیجه تجربیات ملتهاست که از طریق نسلها سینه به سینه نقل شده و به ما رسیده است.
هدف من از نگارش کتاب، آموختن مطالب تازه و جدید به شما نیست، بلکه هدف این است که شما را مجبور کند از آن چیزهایی که می دانید استفاده کرده و به آن عمل کنید.
اصلی ترین مشکل ما انتخاب افکار صحیح و درست است.
حوادثی را که هنوز اتفاق نیفتاده زیاد بزرگ نکنید.
ما دارای روح آسمانی و علو طبعی نیستیم که قادر باشیم دشمنان خود را دوست بداریم، اما دست کم می توانیم برای سلامت و نشاط خود، آنها را ببخشیم و خطاهایشان را فراموش کنیم.
به جای اینکه نسبت به دشمنان خود کینه توزی کنیم، خداوند را شاکر باشیم که زندگی، ما را همچون آنها بار نیاورده است.
به طور کلی، ذات و نهاد جهان هستی ناسپاس و غیر قابل تغییر است.
فراموش کردن اظهار تشکر و حق شناسی، جزیی از نهاد بشری است. به این ترتیب اگر ما همیشه منتظر باشیم که مورد تقدیر و تشکر قرار بگیریم، در حقیقت خود را به سمت یک دنیای پر از غم و ناراحتی هدایت کره ایم.
چرا از فرزندانی که خود آنها را قدر ناشناس پرورش داده و تربیت کرده ایم، گله مندیم؟
فرزندان ما همان گونه می شوند که تربیت شده اند.
ثروتهای وجودی هر کدام از ما از گنجهای افسانه ای علی بابا بیشتر است.
همیشه نعمتهایی را که داری بشمار، نه محرومیتها و ناکامیهایت را.
انسانهایی که صرفاً مقلد هستند، در نهایت یک کپی و یا درجه دومی از مورد تقلید خود خواهند شد.
شما باید باغچه کوچک زندگیتان را مطابق میل و سلیقه خود بیارایید.
هر کسی در دنیا ساز خودش را می نوازد و تنها با همان سازی که در اختیار دارد قادر به نواختن است.
همواره در تاریخ دنیا خوشبختی و سعادت نصیب کسانی شده است که از زیر بار مشکلات و ناهنجاریهای زندگی خود شانه خالی نکرده و در برابر هر گونه حادثه ای چه خوب و چه بد ایستادگی کرده اند.
نباید یکی از مصلحان بزرگ باشید تا در راه اصلاح دنیا قدم بردارید.
خوشبختی و سعادت ما متکی به خوشبختی و سعادت دیگران است.
با نشان دادن علاقه و علاقه مند شدن به دیگران، خود را از یاد ببرید.
روزانه یک کار نیک انجام دهید و پس از انجام دادن یک کار خوب لبخند بزنید و شاهد لبخند دیگران باشید.
زندگی و وجود ما سراسر راز و معما است که ما قادر به درک و فهم آن نیستیم.
تازه می فهمم که مردم به من و شما و چیزهایی که در مورد ما گفته می شود توجهی نشان نمی دهند. آنها شبانه روز به فکر حال و احوال خود هستند. آنها هزاران مرتبه به سردردهای جزئی خود حتی بیشتر از واقعه مرگ من و شما اهمیت می دهند.
کار خودت را به بهترین شکل انجام بده و سپس چتر کهنه ات را بالای سر بگیر تا تو را از باران انتقادها در امان نگاه دارد.
ما مخلوق استدلال و دلیل و برهان نیستیم، بلکه مخلوق احساسات هستیم. عقل و منطق ما همچون قایقی کوچک در دریای عمیق و متلاطم احساسات به این طرف و آن طرف می رود.
خستگی، خود عامل تولید کننده نگرانی است و یا دست کم فرد را برای نگران شدن آماده می کند.
ما به این دلیل خسته می شویم که احساساتمان موجب تولید فشارهای عصبی در بدنمان می شود.
از این نترسید که بهترین و بیشترین تلاش خود را صرف کارهای به ظاهر جزیی کنید. هر گاه کاری را به گونه موثر انجام دهید، قویتر می شوید.
اگر کارهای کوچک را به خوبی انجام دهید، کارهای بزرگ خود به خود به جایی که باید برسند، می رسند.
به خاطر بسپاریم که تنها راه تامین خوشبختی این نیست که متوقع حق شناسی از دیگران باشیم، بلکه خوبیهایی که به آنها می کنیم باید صرفاً به منظور تامین مسرت باطن خودمان باشد.
چاپلوسی، هم گوینده و هم شنونده را تباه می کند.
هرچیز را پیش از وقوع، دیدن و عاقبت اندیش بودن، کار خوبی است؛ اما برای مشکلات احتمالی آینده، از امروز اندوهگین شدن، شایسته نیست.
هر حرکتی که چیزی به وجود شما نیفزاید، چیزی از آن خواهد کاست و حرکتی که اثرش خنثی باشد وجود ندارد!
از هر فرصتی استفاده کن؛ تمام زندگی، خود، فرصتی است. فردی که فراتر از همه می رود، معمولاً کسی است که جرأت بیشتری به خرج می دهد.
مرور زمان به خودی خود بسیاری از نگرانی ها را از بین می برد.
بیاموزید بی آنکه شما را آموزنده بدانند.
هرگاه لیموترشی دارید بکوشید از آن لیمونادی بسازید.
هیچ چیز جز خودت نمی تواند برایت آرامش بیاورد.
تلاش منظم، پاداش چند برابر دارد.
زندگی یعنی هر روز و هر ساعت را زیستن.
موفقیت در آرزوها، نسبت مستقیم با قدرت اراده ی ما دارد.
کسانی که کار امروز را به فردا موکول می کنند، آنهایی هستند که کار فردا را هم به پس فردا موکول خواهند کرد.
برای رسیدن به آرامش باید دری آهنین بر روی گذشته و آینده کشید و تنها به زمان حال اندیشید.
از حق نشناسی دیگران نرنجید، چون ناسپاسی برای بشر یک امر طبیعی است. از این رو اگر ما به امید حق شناسی باشیم، بی جهت خود را به بیماریهای مختلفی دچار خواهیم کرد.
فراموش نکنیم که حق شناسی نشانه ای از آموزش درست است. پس اگر از فرزندانمان توقع حق شناسی داریم، باید آنها را حق شناس بار بیاوریم.
همان کاری را که ژنرال آیزنهاور می کند ما هم بکنیم؛ به این معنی که هرگز دقیقه ای از عمر خود را در اندیشه کسانی که دوستشان نمی داریم، هدر ندهیم.
مردم سه دسته اند : یا نوکر پول، یا رفیق پول و یا ارباب پول.
فرد چاپلوس هم گوینده را فاسد می کند و هم شنونده را.
تشخیص عیب و نقص ها خیلی بهتر از دیدن هنرهاست.
از دیگران تقلید نکن، خود را بشناس و آنچه هستی باش؛ بدان که در دنیا کسی مثل تو نیست.
بدبختی آدم از جهل نیست، از تنبلی است.
نظم، اولین قانون طبیعت است.
مشکلی که خوب بیان و موشکافی شده باشد، نیمی از آن حل شده است.
عده بسیار کمی از مردم، سرزنش های مفید را به تعریفهای دروغین که از ایشان به عمل می آید، ترجیح می دهند.
عزت و جلال مردان بزرگ از طرز رفتارشان با مردمان کوچک آشکار می شود.
شما با دلبسته شدن به دیگر مردم، می توانید طی دو ماه دوستان بیشتری بیابید، تا اینکه طی دو سال بکوشید مردم را وادار نمایید به شما دلبسته شوند.
بیایید آنقدر سرگرم نشویم یا با شتاب زندگی نکنیم که نتوانیم به موسیقی چمنزار یا آن سمفونی که جنگل را می ستاید، گوش فرا دهیم. برخی چیزها در جهان خیلی مهمتر از دارایی‌اند. یکی از آنها توانایی خوش بودن با چیزهای ساده است.
اگر دو ماه شیفته‌ی دیگران باشید، دوستان بیشتری به دست خواهید آورد، تا اینکه دو سال بکوشید دیگران را شیفته‌ی خود کنید.
اگر می خواهید پر شور و شوق باشید، مشتاقانه کار کنید.
به یاد داشته باشید که خوشبختی انسان به مقام یا دارایی او بستگی ندارد، خوشبختی، تنها به اندیشه ی او بستگی دارد.
حتماً کاری را انجام بدهید که از انجام آن، هراس و پروا دارید... این شتابنده ترین و امن ترین روشی است که تاکنون برای چیرگی بر ترس کشف شده است.
آزادی هیچ وقت انتظار ما را نمی کشد، ما باید در بدست آوردنش، از دل و جان دریغ نکنیم. چون در هیچ جایی از زوایای تاریخ سراغ نداریم که آزادی و دموکراسی، سهل و آسان به دست آمده باشد.
خود را بزرگ شمردن نشانه بدبختی است.
صاحبان اخلاق، روح جامعه ی خویش اند.
هنگامی که اراده کنید، جهان هستی تبانی می‌کند تا آن اراده، به کردار درآید.
اندیشه، شکوفه است؛ زبان، غنچه است و کردار، میوه‌ای‌ست که در پشت سر آنها قرار دارد.
اجتماع، نام‌ها و آداب و رسوم را دوست دارد و از واقعیت‌ها و افراد آفریننده و خوداتکا بیزار است.
انسان در هر شرایط و جایگاهی، نباید دنباله‌رو باشد.
هیچ چیز به غیر از یکپارچگی ذهن نهایتاً مقدس نیست.
من از اندیشیدن به این نکته که ما چه آسان تسلیم نام‌ها و درجه‌های اجتماعی می‌شویم و خود را به آداب و رسوم آن می‌بازیم، شرمنده‌ام.
یافتن نیکویی‌ها در همه جا، معیار سلامت روانی است.
یکی از زیباترین پاداش‌های زندگی این است که هیچ انسانی نمی‌تواند بدون اینکه به خودش کمک کند، خالصانه به دیگری کمک کند.
ما سرانجام به آن جایی می‌رسیم که در همه‌ی روز، به آن می‌اندیشیم.
هنگامی که کاری را آغاز می‌کنید، آن را با همه‌ی توان انجام دهید؛ همه‌ی‌ وجود خود را روی آن بگذارید؛ آن را با شخصیت خود درآمیزید.
پرتلاش، پرانرژی و آرزومند باشید و ایمان داشته باشید تا به هدف خود برسید.
هیچ هدف بزرگی بدون شیفتگی و دلبستگی به دست نمی‌آید.
یکی از نیرومندترین موتورهای کامیابی، آرزومندی است.
به آدم‌ها باور داشته باش تا با تو روراست باشند و با آنها بزرگوار باش تا بزرگی نشان دهند.
اگر در جست‌و‌جوی زیبایی، جهان را هم سراسر درنوردیم، ولی حس آن را با خود نداشته باشیم، آن را نخواهیم یافت.
از درستی و راستی خود، همانند یک چیز مقدس نگاهبانی کنید.
هر اندوهی، برانگیزاننده و اندرزی ارزشمند است.
به خود باور داشته باش؛ به سخن دل ات توجه داشته باش.
آنچه را که ما نتیجه می دانیم، آغاز است.
در برابر خورشید و ماه، بر انجام دادن کاری اراده می کنم که از درون، شادمان ام می کند و دل ام بر آن گواهی می دهد.
خردمندان، همیشه همه چیز را نمی‌دانند.
نشان همیشگی خرد، دیدن معجزه [=کاری شگفت‌انگیز] میان چیزهای مرسوم است.
عقل، نیرویی است که دنیا را اداره می کند.
هر چه ما را محدود می کند، نامش را می گذاریم بخت و اقبال.
وقتی انسان دوست واقعی دارد که خودش هم دوست واقعی باشد.
از سلامتی خود مراقبت می کنیم، برای روز مبادا پول ذخیره می کنیم، سقف خانه را تعمیر می کنیم و لباس کافی می پوشیم، ولی کیست که در بند آن باشد که بهترین دارایی یعنی دوست را به گونه ای عاقلانه برای خود فراهم کند؟
[ بگو ] با چه کسانی دوست و رفیقی، تا بگویم چگونه آدمی هستی.
دوست، کسی است که من می توانم با او صمیمی باشم و جلو او با صدای بلند فکر کنم.
زیبایی در زن بدون وقار مانند تور ماهیگیری فرسوده و سوراخ سوراخ است.
انسانی که عزم به تنها زیستن نموده است، باید از خانه و کاشانه خویش به همان نسبت دوری جوید که از جامعه. من به هنگام مطالعه و نوشتن، احساس تنهایی نمی کنم، هرچند که در اطرافم هیچ کس نباشد. اما اگر کسی می خواهد تنها باشد، ستارگان آسمان را به او نشان بده.
دانستن یعنی پی بردن به اینکه نمی توانیم بدانیم.
سالها، چیزهای زیادی به ما می آموزد که روزها از آن بیخبر است.
من در طبیعت وحشی، احساس ارزشمند و آشنایی را درک کرده ام که در خیابانها و دهکده ها هرگز به آن دست نیافته ام. در دشت های آرام، بویژه در مرزهای افق دوردست، انسان شاهد دل انگیزترین و باشکوه ترین زیبایی هایی است که با سرشت او همگون است.
هیچ چیز برای همیشه به روندی نادرست تن در نمی دهد.
رفتار و منش هر فرد، کتاب مصور اندیشه ها و باورهای اوست.
آنگاه که هوا کاملا تاریک است، می توانی ستاره ها را ببینی.
هر لحظه بزرگ و ماندنی در تاریخچه ی جهان در حقیقت ثمره ی پیروزی اشتیاق ها است.
اگر اراده کنید و پایداری داشته باشید، بی شک موفق خواهید شد.
بروید و به آنچه ایمان دارید، عمل کنید.
جهان هستی به کسی که می داند به کجا می رود، راه نشان می دهد.
مشورت هنری است که به کمک آن می توانید همه را به همکاری با خود وادارید.
صدای آنچه انجام می دهید، به قدری بلند است که آنچه می گویید، شنیده نمی شود.
آنگاه که انسان در برابر خود می ایستد، به نظر می رسد همه چیز سد راه اوست.
هر انسانی آفریده اندیشه های روزانه خویش است. اگر دگرگونی در زندگی انسان روی دهد، باید از دل و جان آغاز شود تا اندیشه ها و احساسات، شخص را تحت تاثیر قرار دهد و دگرگون سازد.
بیشترین تأثیر افراد خوب زمانی احساس می شود که از میان ما رفته باشند.
هر انسانی را باید به دلیل خوبی هایش گرامی داشت.
تنها راه داشتن دوست این است که با او یکی شوید.
خرد مانند الکتریسیته است. هیچ فردی نیست که همیشه خردمند باشد، ولی افراد سزاوار خردمندی، اگر در مسیر درست قرار بگیرند، اندک زمانی خردمند می‌شوند؛ مانند شیشه، که اگر آن را مالش دهی، مدتی کوتاه به نیروی الکتریسیته مجهز می‌شود.
توانگر راستین کسی است که مالک روزش باشد. هیچ پادشاهی، هیچ انسان پولداری و هیچ پری و دیوی، دارای چنین نیرویی نیستند.
زندگی هر کسی افکاری است که او را در بر گرفته است.
چرا باید احساس شخصی من، بر پایه‌ی اندیشه‌های دیگران ساخته شود؟
بدون شور و اشتیاق هرگز کار بزرگی صورت خارجی پیدا نکرده است.
چه آسان می توان مطابق عقاید دیگران زندگی کرد، چه آسان می توان در خلوت و انزوا مطابق نظرات خود رفتار نمود، اما بزرگ آن کسی است که در میان مردم، استقلال رای خود را در عین صمیمیت و مهربانی حفظ کند.
خاموش باشیم، زیرا در آن زمان است که صدای نجوای خدا را خواهیم شنید.
بزرگترین موفقیت عبارت است از اعتماد یا سازش کامل بین اشخاص صمیمی.
آن که در آرزوی دیدن زیبایی های جهان هستی عزم سفر کند، زمانی به گمشده خویش دست خواهد یافت که آن را در بطن خود پرورده باشد.
اگرچه جنگ برای اصلاح حال ملت و افزایش آبادانی آغاز می گردد، اما حقیقت این است که در طی جنگ، بحران عظیمی در حیات اجتماعی و سیاسی پدیدار می شود.
اگر زنجیری به گردن دیگری بیندازید، سر دیگر آن به گردن خودتان گره می خورد.
اگر هرکس با فکر خود و بدون نفوذ خارجی برای رسیدن به هدفش کوشش کند، سرانجام، طبیعت تسلیم او شده و دنیا به او روی می آورد.
اولین ناآگاهی [ در مورد ] سیگار این است که هنگام کشیدن آن در عین بیکاری تصور می کنیم کاری انجام می دهیم.
تمدن، نتیجه نفوذ زنان پارسا است.
زندگی انسان یعنی اندیشه روزانه او.
کسی را که هیچ حقی ندارد، زودتر از کسی که نیمی از حق به جانب اوست، می توان قانع کرد.
گلها تبسم زمین هستند.
ما مالک اسباب مادی نمی شویم، بلکه بنده ی آن می گردیم.
کسی که از تمام کمک های خارجی چشم بپوشد و آن را دور اندازد و شخصأ وارد میدان شود و به نیروی خود برپا ایستد، کسی است که نیرومندی و موفقیت را برایش پیش بینی می کنم.
وقتی که پیر می شویم، صورت زیبا به سیرت زیبا می پیوندد.
هر انقلابی ابتدا جرقه ای از اندیشه های یک انسان بوده است.
هرکسی را می بینم از یک جهت بر من برتری دارد؛ از این جهت که من از هرکس پندی می گیرم و چیزی می آموزم.
هر شیرینی به تلخی و هر تلخی به شیرینی آمیخته است و هر زشتی از زیبایی نیز بهره دارد.
آنچه را که به دنبالش هستیم خواهیم یافت و آنچه را که از آن می گریزیم از ما خواهد گریخت.......حال که می دانیم به خواسته هایمان می رسیم شایسته است که اهداف و آرزوهای ارزشمند را طلب کنیم.
باور خود را در عملکردتان پیاده کنید.
اقبال، نام دیگر پایداری در هدف است.
مردان بزرگ کسانی هستند که می دانند اندیشه های بزرگ بر جهان حکم می رانند.
وقتی فرد در فشار درد و رنج باشد و مانند افراد شکست خورده به نظر برسد، تازه فرصت پیدا می کند چیزی یاد بگیرد.
در قانون هستی، شادی، آرامش و آزادی زمانی تحقق می یابند که آنها را ببخشیم.
چیزی ساده تر از بزرگی نیست؛ آری ساده بودن همانا بزرگ بودن است.
انسان های بزرگ آنهایی هستند که روان، قوی تری از هر نیروی مادی می دانند و بر این باورند که انگار بر حکومت دارند.
به ازاء هر دقیقه عصبانیت، شصت ثانیه شادی را از دست می دهید.
شادی را گسترش دهید.
زینت خانه به دوستانی است که در آنجا تردد می کنند.
یگانه راه دوست پیدا کردن این است که اول خودمان اظهار دوستی کنیم.
مقیاس ارزش انسان اهمیتی است که به وقت خود می دهد.
به آدمها اعتماد کن تا با تو صادق باشند.
یک انسان متعالی به اندازه ای که بزرگ می اندیشد، بهتر نیز زندگی می کند.
یک دوست شاد، همچون شمعی در محفل یاران است.
کسی که نتواند بر ترس غلبه کند، هنوز اولین درس زندگی را نیاموخته است.
پاداش کاری که خوب انجام گرفته همان انجام آن کار است.
تار و پود روح مادر را از مهربانی بافته اند.
برده فقط یک آقا دارد، اما شخص طمعکار نسبت به هر کسی که او را یاری کند، برده است.
توان با هم خندیدن، لازمه‌ی عشق است.
عشق بورز، به تو عشق خواهند ورزید.
عشق مانند دو بخش یک فرمول جبری، تعادل ریاضی دارد.
یکی ار خوبی‌های دوستی این است که شما می‌توانید نزد دوستانتان، نادان باشید.
باید در کارها وجدان خود را راهنما قرار دهیم و همان [ راهی ] را که وجدان به ما نشان می دهد، در پیش بگیریم.
نوابغ بزرگ زندگینامه بسیار کوتاهی دارند.
هدف خود را باید روی واقعیت ها بنا سازیم.
چیزی را که ما در باطن خود نداریم در بیرون هم نمی توانیم ببینیم. اگر در نفس شما بزرگی هست، آن را در فرد عامی هم پیدا خواهید کرد.
دوستان، زینت بخش خانه‌ی ما هستند.
فردا، غریبه‌ای، استادانه، درست آنچه را در همه‌ی زندگی به آن اندیشیده‌ایم و احساس کرده‌ایم، خواهد گفت.
ما همه نماد بوده و در دل نمادها ساکن هستیم.
انسانهای بزرگ کسانی هستند که دریافته‌اند نیروی معنوی بسیار تواناتر از نیروی مادی است و اندیشه و خرد است که بر دنیا حکم می‌راند.
یک ستایش کوچک، نتایجی عالی در پی دارد.
برخی از دیدگاهها، ما را جوان می‌بینند و جوان نگاه می‌دارند. چنین دیدگاههایی، عشق‌های جهانی و زیبایی‌های جاودانه‌اند.
هر اندازه که دنیا را برای یافتن زیبایی زیر پا بگذاریم، باز هم باید آن را با خود ببریم، وگرنه زیبایی را نخواهیم یافت.
یک دوست می تواند به راستی، شاهکار طبیعت به شمار آید.
شکوه دوستی در دستان دراز شده به سوی هم، لبخند با محبت و شادی همنشینی نیست، بلکه الهامی روحانی است که هر زمان فرد کشف می کند شخصی دیگر باورش دارد و می‌خواهد به او باور داشته باشد، به او دست می‌دهد.
طبیعت، پرده‌ای بسیار نازک است، زیرا حضور مطلق شکوه و بزرگی خداوندی از میان همه چیز پدیدار می شود.
به خانه‌ی دوست خود زیاد رفت و آمد کن، چرا که اگر به او سر نزنی، علف‌های هرز، مسیر روبروی خانه‌ی او را خواهند بست.
زمانی که برای نخستین بار چشمانم را به روی چمنزار های صبحگاهی باز کردم و به دنیای زیبا نگریستم، برای زنده بودن از خداوند سپاسگزاری کردم.
با طبیعت همگام باشید، زیرا راز او بردباری و شکیبایی است.
برای ذهنی کدر و تاریک، طبیعت اندوهگین است. برای ذهنی روشن، کل دنیا در حال درخشیدن و سرشار از نور است.
آسمان؛ خوراک روزانه‌ی چشمان است.
آفرینش هزار جنگل، در یک میوه‌ی درخت بلوط آشکار است.
طبیعت، سرشار از قدرت پروردگاری است.
زمین در گلها می‌خندد.
علف هرز چیست؟ گیاهی که نیکویی‌های آن هنوز کشف نشده است.
بر روی قلب خود بنویسید که هر روز، بهترین روز سال است.
نیرویی که در انسان نهفته است، طبیعتی تازه دارد و هیچ کس جز او نمی داند که چه می تواند انجام دهد و خودش هم تا زمانی که آن را نیازماید از آن آگاهی ندارد.
جان را به هیجان آورید، آنگاه آب و هوا و دهکده و شرایط شما در دنیا همگی ناپدید می شوند، دنیا استواری خود را از دست می دهد، هیچ نمی ماند جز جان و وجود پاک خداوندی که در آن زندگی می کند.
هیچ چیز زیبا‌تر از شاد کردن و پرهیز از آزار دیگران نیست.
ثبات نابخردانه، زاییده ی مغزهای کوچک است.
شادی، عطری است که نمی توانی به دیگران بزنی، مگر آنکه قطره هایی از آن را به خودت بزنی.
مردان کم مایه به شانس باور دارند، مردان بااراده و خردمند، به علت و معلول.
به خودتان باور داشته باشید؛ به گفته ی دیگران اهمیت ندهید.
ترس، همواره از نادانی زاده می شود.
هیچ دانشی وجود ندارد که با قدرتی همراه نباشد.
کارهایی را انجام بده که از آنها می ترسی... در این صورت، مرگ ترس را حتمی بدان. ابتدا از پرتگاه به پایین بپر تا در بین راه، بال پرواز خود را بسازی.
درک زندگی به اندازه ی یک نفس، بسیار آسوده تر است، زیرا شما زندگی می کنید و این کار، نتیجه ی کامیابی ها است.
ما تنها همان چیزی را می‌توانیم ببینیم که هستیم.
شکست باید انرژی خفته را بیدار کند.
دوستی که شما را درک می کند، شما را می سازد.
مرد با اصالت اگر خوار بشود پست و فرومایه نمی شود.
اگر هنر و حقیقت نمی توانند با هم زنده بمانند، بگذار هنر بمیرد.
هیچکس حق ندارد وظایف خود را فدای تمایل دل خویش کند، اما دست کم باید این حق را به دل داد که هنگام عمل به وظایف خویش خشنود نباشد.
پس از ازدواج، دیگر عشق نیست؛ تنها زندگی است.
فقر و بیماری دردناکترین چیز نیست، بلکه از همه بدتر بیرحمی مردم نسبت به یکدیگر است.
ما بسیار تواناتر از آنیم که می پنداریم. لحظه هایی هست که در آنها تنها با دست نزدن به هیچ ابتکاری و انجام ندادن هیچ کاری، می توانیم بیاموزیم، زیرا در این زمانهای خاموشی بخش نهان هستی ما به کار افتاده و پویا می گردد.
هیچ رنجی بالاتر از رنج کودکی نیست که برای اولین بار طعم ستم و سنگدلی را چشیده باشد.
مردان آفریننده کارهای مهم اند و زنان به وجود آورنده مردان.
دیر یا زود، کسانی برنده می‌شوند که می‌پندارند می‌توانند برنده شوند.
برای اینکه به سرعت اندیشه پرواز کنید و هر جایی که می‌خواهید، باشید، نخست باید به گونه‌ای آغاز کنید که گویی به آنجا وارد شده‌اید.
هر دشواری که در زندگی شماست، در نهان، هدیه‌ای برای شما دارد.
آنچه شما را به خانواده‌تان پیوند می‌دهد، رابطه‌ی خونی‌تان نیست، بلکه ارج و لذتی است که در زندگی با یکدیگر احساس می‌کنید.
برای بسیاری از مرغان، تنها خوردن غذا مهم است و پرواز اهمیتی ندارد.
اکنون دلیلی برای زیستن داریم، زیستن برای آموختن، برای اکتشاف و برای رهایی!
بهشت، یک مکان نیست و یک زمان هم نیست؛ بهشت یعنی کامل شدن.
همیشه عملی است زمانی که می فهمی چه می کنی.
ما آزادیم به هر کجا که مایلیم برویم و آنچه که هستیم باشیم.
ما می توانیم خود را از اسارت نادانی آزاد کنیم. می توانیم خود را به عنوان آفریده هایی با شعور و با فضیلت و دارای مهارت بازشناسیم. می توانیم رهایی یابیم! می توانیم پرواز را بیاموزیم.
تنها قانون درست آن است که به آزادی منتهی شود؛ قانون دیگری وجود ندارد.
چرا دشوارترین کار در جهان این است که به پرنده ای این باور را بدهی که آزاد است؟
تو نیاز داری که به شناختن خود ادامه دهی؛ هر روز کمی بیشتر از روز پیش.
آنچه که دیدگانت به تو می گویند باور نکن. همه ی آنچه که می توانی ببینی محدود است. با ادراک خود بنگر، آنچه را که آموخته ای بشناس.
من افتخار نمی خواهم؛ آرزوی رهبری ندارم؛ فقط می خواهم آنچه را یافته ام با دیگران در میان بگذارم و افق های آینده را که به همه ی ما تعلق دارد به آنها نشان دهم.
یگانه راه دوری از گزینش های هراس آور، ترک مردمان و گوشه نشینی است که خود، گزینشی هراس آور است.
دگرگونی ناچیز امروز به فردایی سراسر دیگرگون راه می گشاید. به آنان که در زندگی راههایی دشوار و والا پی می گیرند، پاداشی برتر ارزانی خواهد شد، هر چند پس از گذشت سالها.
هر چه اوج می گیریم، چشم اندازمان گسترده تر می شود و گزینش ها و دوراهی ها و میان برها را بهتر می بینیم و هر چه فرود بیاییم، چشم اندازمان را از دست می دهیم و هنگام فرود، درک و دریافتمان از گزینش های دیگر بر باد می رود. حواسمان پی جزئیات می رود: جزئیات روزمره ی ساعت به ساعت و دقیقه به دقیقه و به این ترتیب، زندگی های همتا را فراموش می کنیم.
از خداحافظی کردن نترسید؛ یک خداحافظی، پیش از آنکه بتوانید دوباره یکدیگر را ببینید لازم است و دیدار دوباره، پس از دقایق دوره های زندگی، مسلماً برای کسانی است که دوست هستند.
نشانه ی نادانی شما، ژرفای باور شما به نبودن دادگری و تراژدی است. آنچه کرمِ صدپا زندگی می نامد، استاد به آن پروانه می گوید.
هر آنچه که یک استاد می گوید، واژه هایی زیبا هستند که نمی توانند او را رهایی بخشند؛ آنهم از نخستین حمله ی یک سگ هار در یک چراگاه.
مردن مانند شیرجه زدن در یک دریاچه ی ژرف در یک روز گرم است. در این شیرجه، شوكِ آن تغییر سرد و برنده وجود دارد، درد آن یک ثانیه است و سپس، پذیرش شناوری در حقیقت است.
در درون هر یک از ما توان سازگاری با تندرستی و بیماری، توانگری و فقر، آزادی و بردگی نهفته است. این ما هستیم که آنها را در سلطه داریم نه دیگران.
زندگی من یک زندگی آزاد است، اما برخی اوقات احساس تنهایی در آن رشد می کند.
می خواهم باور کنم که در سطحی دیگر، اصلی دیگر هم هست.
ما برای پرواز به هواپیما نیاز نداریم. لازم نیست از دیوار بگذریم و یا به سیاره های دیگر سفر کنیم. اگر بخواهیم می توانیم بیاموزیم که چگونه بدون بهره گیری از ماشین ها به هرجا می خواهیم برویم.
تنها آموزه ی مهم این است که در راه خود گام برمی دارم و آنچه می خواهم انجام می دهم.
کودکان، مشتاقند و بزرگسالان، هوشیار.
مسلماً می توان خود را کنار کشید! چنانچه دیدگاهت درباره ی چگونگی اجرای هر کاری که دوست داری تغییر کند، می توانی آن کار را رها کنی.
راهی را که شادمانه به پایان می رسانی، به طور رایج، افراد ناآگاه درک نمی کنند و به همین دلیل تو را دیوانه خواهند خواند.
دانش، پی بردن به آن چیزی است که از پیش می دانستی؛ انجام دادن، نشان دادن آن چیزی است که می دانی؛ آموختن، یادآوری به دیگران است که خودِ آنها به همان حد خوبی که تو می دانی، می دانند.
آسانترین پرسش ها، ژرفترین آن است. کجا به دنیا آمده ای؟ خانه ات کجاست؟ به کجا می روی؟ چه کار می کنی؟ گاهی در این باره بیندیش و ببین که پاسخها تغییر می کنند.
آنچه را که بیش از هر چیز به یادگیریش نیازمندی بهتر تدریس می کنی.
زندگی کن؛ هرگز از این موضوع که در مورد آنچه می کنی و یا می گویی، در سراسر جهان مطالبی انتشار یابد، شرمنده نباش؛ حتی اگر آنچه انتشار یافته حقیقت نداشته باشد.
دوستانت در نخستین لحظه ی دیدار، تو را خواهند شناخت؛ بهتر از آشنایانت که تو را در طی هزار سال بشناسند.
بهترین راه فرار از مسئولیت این است که بگویی، من مسئولیت هایی دارم.
از آینده های امکان پذیر روی نگردان، مگر آنکه مطمئن شوی هیچ چیزی برای یادگیری از آنها نداری.
همیشه مختاری که باورت را تغییر دهی و آینده ای متفاوت را برگزینی.
چیزی به نام یک مشکل وجود ندارد که در دستهایش برایت هدیه ای نداشته باشد.
انسان به تنها بودن عادت می کند، اما تنها برای یک روز آن را می شکند و سپس دوباره به آن عادت می کند، دوباره از نو.
جایی که اندیشه ی تو هست، تجربه ی تو نیز هست؛ انسان همان گونه است که می اندیشد؛ از هرچه که می ترسم به سرم می آید.
از جمعیت به اندازه ی کافی کشیده ام، حتی زمانی که شادمان هستند... و اگر بترسند، شخصی را به دار می آویزند و یا او را پرستش می کنند.
حلقه ای که خانواده ی حقیقی تو را بهم می پیوندد، هم خونی نیست، بلکه احترام و شادمانی است که نسبت به زندگی یکدیگر دارند.
حقیقتی را که بازگو می کنی، نه گذشته ای دارد و نه آینده ای، آن هست و این تمام چیزی است که برای بودن نیاز دارد.
آنچه را که شعبده باز می داند بیاموز، آنگاه دیگر شعبده ای نخواهد بود.
در مورد جمعیت مردم نگران نباش؛ تا زمانی که نخواهی نمی توانند تو را لمس کنند.
کمی بزرگنمایی در همه ی ما هست، وگرنه هدفی برای استاد شدن نداشتیم.
نمی توانم بدون آموختن هر آنچه در طی دوره ی زندگیم برای آموختن آن آمده ام، بروم.
وقتی که می دانی هیچ چیز در این سیاره نمی تواند مزاحمتی برایت ایجاد کند... دیگر ماجراجویی وجود ندارد.
اگر شادی تو در گرو چیزی است که دیگری دارد، حدس می زنم که تو نیز یک مشکل داری.
برای محدودیتهای خود استدلال بیاور و مسلماً آنها از آنِ تو هستند.
شاگردان، چیزهای ساده را دشوار می کنند.
اگر به راستی می خواهی یک ابر را از زندگیت بزدایی، نباید یک توده ی بزرگ از آن بسازی؛ فقط آسوده باش و آن را از اندیشه ات پاک کن؛ این تنها کاری است که باید انجام داد.
هرگز آرزویی به تو داده نشده، مگر آنکه توانایی به حقیقت درآوردن آن هم داده شده باشد. هر چند باید برای رسیدن به آن کار کنی.
زمانی که پرسش هایت را به خوبی بیان کنی، خودشان پاسخ خود هستند.
اگر برای مدتی تمرین کنید که تخیلی باشید، خواهید دانست که شخصیت های تخیلی گاهی وقتها از مردمی با بدنها و ضربان قلب، حقیقی تر هستند.
وجدان شما، ابزار سنجش درست شما از خودخواهی تان است؛ با دقت به آن گوش دهید.
خود ما برمی گزینیم که صدمه بزنیم و یا صدمه ببینیم.
همه ی ما آزادیم هر آنچه که می خواهیم انجام دهیم.
هر شخصی، همه ی پیشامدهای زندگی شما اینجا هستند، زیرا شما آنها را به اینجا کشانده اید.
تنها همان که هستی، باقی بمان؛ آرام و شفاف و درخشان.
من وجود ندارم که جهان را تحت تاثیر قرار دهم، وجود دارم که زندگیم را به شیوه ای بگذرانم که مرا شادمان سازد.
نود درصد از مخاطبین خود را از دست می دهی، مگر آنکه یاد بگیری سخنت را کوتاه نگاه داری.
کسی نمی تواند ما را از آنچه که مایل به انجامش هستیم بازدارد.
همه ی ما در این جهان، فریبکار هستیم، همه ی ما وانمود به بودن چیزی می کنیم که نیستیم.
این که دیگران اندیشه ات را می پسندند به این معنی نیست که بدنت را هم از آن خود کنند.
خیلی خوبه که صبح ها تنهای تنها از خواب بیدار شی و مجبور نباشی به یه عده بگی که دوست شون داری، در حالی که دیگه دوست شون هم نداری.
تا زمانی که در خوابی برای شاد کردنت کاری از من ساخته نیست.
اندیشه ای که هم اکنون در سر دارم مفت سگ هم نمی ارزد، چون کاملاً به هم ریخته ام.
هنگامی که رویاها می روند، زندگی از دست رفته است.
اگر بترسی، تنها می شوی؛ کارهای زیادی انجام می دهی که هیچ کدام از وجود تو هستی نگرفته است.
من شعر گفتن را بی نهایت دوست دارم، اما مانند یک رابطه ی عاطفی پر دردسر که در پایان به یک ازدواج خوب می انجامد، من و شعر هم بس زمان بُرد تا همدیگر را شناختیم.
من هفت سال شعر گفتم تا یاد بگیرم چگونه یک جمله ی درست بنویسم.
چهره ای که سر آمده از ته مانده های دیگر چهره هاست، به آینه ای نیاز دارد؛ از تکه های به هم آمده ی دیگر آینه های شکسته.
سرانجام، جایی دارد باران می بارد و برنامه ی گلها را تنظیم می کند و حلزونها را شاد نگه می دارد؛ تمام چیزی که ارزش اندیشیدن را دارد این است.
هرگز پول قرض ندهید، مگر آنکه آماده باشید از پس گرفتن آن چشم پوشی کنید.
اگر چیزی برایتان ارزشمند است، در وهله ی نخست، آن را قرض ندهید.
شما نمی توانید یک بچه ی بد را دگرگون کنید، ولی رفتار بد را می توانید.
در کنار کسانی که دوست شان دارید، شاد و سرحال باشید.
شما وظیفه دارید در برابر پدر و مادر خود، با ادب، سنجیده، شکیبا و دارای روحیه ی همکاری باشید.
بخشنده بودن به این معنا [ =چَم ] نیست که به هر فرمانی گردن بنهیم.
به یاد داشته باشید که اگر کسی به شما لگد زد، شاید پیش از برخورد با شما، ماجرای بدی را از سر گذرانده باشد.
بکوشید همواره بهترین باشید.
اگر همه ی ما این سختی را به خود بدهیم که گاهی به غریبه ها لبخند بزنیم، جهان می تواند روزهای خود را بر پایه ی زد و خوردهای کمتری آغاز کند.
اگر خواستار یک اجتماع هستید، باید بخشی از آن باشید و از آن جانبداری کنید؛ وگرنه راکد می شود و می میرد.
پرسش ها به مردم کمک می کنند تا اندیشه ی خود را روشن سازند.
نشست و برخاست با کسانی که حس خوبی به شما نمی دهند، بی ثمر است، مگر آنکه دلتان بخواهد افسرده شوید.
برای نفس دانستنی ها به گردآوری آنها نپردازید، بلکه ببینید با آنها چه کار می توانید بکنید که ارزشمند باشد.
شما هرگز نمی دانید چه الهام هایی ممکن است به دیگران بدهید، چه شعله هایی را ممکن است روشن کنید و بدون آنکه خود بدانید، چه دلگرمی هایی می توانید بدهید.
کامرواترین افراد در زندگی، کسانی هستند که همواره در پی یاد دادن دانسته های خود و آوردن دیگران به دنبال خویشند.
در گستره ی اخلاق، دست بالا را داشته باشید.
کین خواهی، ویژه ی بازندگان است.
اگر برنامه نداشته باشید، در هر جایی می توانید نقطه ی پایان بگذارید.
کار خود را مهم بدانید و برای انجام دادن هرچه بهتر آن با همه ی توان بکوشید.
همواره در پی یافتن راههایی برای افزایش سهم همه باشید، نه فقط خودتان.
پابرجا و استوار باشید، بی آنکه مهاجم باشید.
در پی کسب سرافرازی باشید، نه تباهی.
بخشی از راه حل باشید، نه مسأله.
اگر می خواهید در زندگی، احساس خوبی داشته باشید، خوش و کامروا باشید و زندگی تان معنایی [ =چَمی ] داشته باشد، باید چیزی بر جای گذارید.
هر یک از ما به تنهایی، می توانیم کار کوچکی انجام دهیم، ولی اگر گردهم آییم، می توانیم دستاورد بزرگی داشته باشیم.
نمی توانیم به این امید باشیم که همه چیز، به همان اندازه که ما دوست داریم، سبز باشد.
در هر زمینه ای سخاوتمند باشید، حتی در سخاوتمندی تان.
همه ی ما گاهی شکست می خوریم و هیچ کس کامل نیست.
شما بزرگتر می شوید، ولی ناگزیر، خردمندتر نمی شوید.
خردمند بودن به معنای [ =چَم ] گناه نکردن نیست، بلکه به چم یادگیری رهایی از چنگال پیامدهای آن با پاس داشتن شرافت و تندرستی است.
اگر بخواهید، می توانید هر گونه احساس بیزاری، افسوس و خشم را از خود دور کنید.
آنچه پیش آمده، پیش آمده و شما نیاز به آن دارید که با شرایط پیش آمده، پیش بروید.
شما ناگزیر نیستید چیزی را دگرگون کنید یا بهبود بخشید یا برای رسیدن به کمال تلاش کنید. کاملاً به عکس؛ تنها، [آنچه را که هستید] بپذیرید.
بپذیرید که انسان هستید و برخی از زمانها، شکست می خورید.
بر خود، خرده مگیرید که روزگارتان را دشوار خواهد کرد.
درباره ی کارهای مهمی که انجام می دهید، بیندیشید و این گونه کارها را بیشتر انجام دهید.
برای آنکه بدانید چه چیز اهمیت دارد و چه چیز بی اهمیت است، باید بدانید زندگی خود را وقف چه کاری می کنید.
در اندیشه ی خود، انعطاف پذیر باشید.
گاهی بهتر است کار را صرفاً برای لذتی که از آن می بریم، انجام دهیم.
اندیشیدن، همواره برای هر کس و درباره ی هر چیز خوب است.
تلاش کنید، زندگی را نه مانند دشمن، بلکه در قالب یک دوست و رقیب تمرینی ببینید؛ اگر انعطاف پذیر باشید، تفریح خواهید کرد و اگر در زمین خود بایستید، ظرف مدت کوتاهی، ضربه فنی خواهید شد.
با شریک زندگی تان، بهتر از بهترین دوستانتان رفتار کنید.
خوشبختی، پایان یک طیف است که بدبختی، سر دیگر آن است.
همواره باید با هدف دستیابی به چیزی بزرگتر، به پیش بروید.
اگر می خواهید دوست باشید، یک دوست خوب باشید.
در قبال پدر و مادر خود، کمی احترام و بخشندگی داشته باشید.
شما می توانید بالاتر از پرورش دهندگان خود قرار بگیرید.
باید زندگی را مانند زنجیره ای از ماجراها دید. هر ماجرایی، فرصتی برای آسودگی خاطر، یادگیری، کشف جهان، افزایش دایره ی تجربه و دوستان و گسترش بخشیدن به افق های دید است.
بازیگران کامیاب [زندگی]، در جزئیات زندگی شخصی خود غرق نمی شوند و در یک حباب کوچک، در بند نمی مانند.
شادترین، ترازمندترین و کامیاب ترین افراد در زندگی، آنهایی هستند که بخشی از چیزی هستند؛ بخشی از جهان، نه بریده از آن.
جالب ترین و برانگیزاننده ترین افراد، آنهایی هستند که به آنچه در پیرامون شان رخ می دهد، توجه زیادی دارند.
اگر همه چیز آسان بود، ما نیرومند نمی شدیم.
بکوشید هر عقب نشینی را زمانی برای پیشروی ببینید. این عقب نشینی ها، شما را نیرومندتر می کنند، نه سست تر.
همان اندازه بار بردارید که می توانید به دوش بکشید.
زندگی، همین است و قرار نیست چیزی جز این باشد؛ زنجیره ای از نبردها و آسودگی ها.
آدمهای آرام، قابل اعتمادند.
با هرچه که از آن می ترسید، روبرو شوید و آن را شکست دهید.
اگر بیش از اندازه بیندیشی، هیچ گاه به پیش نخواهی رفت.
هنگامی که خود را به یک جریان، مسیر یا نقشه پایبند می کنید، آن را به تمامی دنبال کنید.
افراد کامیاب در زندگی، کسانی هستند که عصاره ی آخرین قطره های رضایت و انرژی را از زندگی، بیرون می کشند.
اگر زمان را در مبارزه برای اموری هدر دهید که آشکارا تغییر ناپذیرند، زمان، با شتاب برق از کنارتان می گذرد و آن را از دست می دهید.
خود را وقف چیزهایی کنید که می توانید آنها را دگرگون سازید؛ پهنه هایی که بودن شما می تواند تفاوت ایجاد کند.
هدف، بهترین بودن در هر زمینه ای است که می توانید، نه دوم بودن.
گمان نکنید که با رویاپردازی های خود هرگز به جایی نخواهید رسید.
شماری از کامیاب ترین افراد، کسانی بوده اند که جسارت رویاپروری های دور و دراز را داشته اند.
اگر بخواهید در زندگی خود کامیاب باشید، باید توجه خود را به آنچه هم اکنون برایتان پیش آمده، معطوف کنید.
تنها راه زندگی کردن، بودن در همین زمان است.
تلاش کنید گذشته را اتاقی ببینید که با آنچه اکنون در آن زندگی می کنید، تفاوت دارد. می توانید به آن سر بزنید، ولی دیگر نمی توانید در آن زندگی کنید.
این جا، اکنون و در این زمان زندگی کنید.
رویاها باشکوه اند، ولی واقعیت هم خوب است.
اگر می خواهید زندگی تان کامروا، شاد، سرشار، معنادار و لبریز از ماجرا باشد، به سادگی با آن همراه شوید.
باید با زندگی همراه شوید، ولی اگر هدف و برنامه ای نداشته باشید، به آسانی به گِل می نشینید.
اگر می خواهید بهترین ثمره را از زندگی بگیرید، باید کمی بیندیشید.
اگر به هر روز، چنان که گویی روز مهمی است، درود بگویید، بر سرافرازی، احترام [ =بزرگ داشتن ] و خودباوری شما تاثیری شگرف بر جای خواهد گذاشت.
اگر بگذارید چیزهای دیرینه، دوباره در زندگی، سر برآورند، با شتاب در جریانهای آبی پایین دست غرق خواهید شد.
اگر برای هدفهای خود برنامه نداشته باشید، صرفاً یک رویا باقی خواهند ماند.
باور کنید، هر کاری که انجام می دهید و به هر صورتی که این کار را می کنید، به میزان زیادی به خودتان باز خواهد گشت.
زندگی برای زیستن است و لذت بردن از تابش آفتاب و سایر چیزهای بزرگ، نه گرفتار شدن در پریشانی هولناک، به این دلیل که چند تخم مرغ در سوپر مارکت از دستمان به زمین افتاده است.
یاد بگیرید که وجه خنده دار هر چیزی را ببینید. این کار، بهترین شیوه برای رها شدن فوری از چنگ تنش و از بین رفتن پریشانی و تردید است؛ آن را بیازمایید.
شما می توانید آدم بامزه ای باشید، ولی از خودتان یک دلقک نسازید.
وقار به معنای [ =به چَم ] نشان دادن ارج نهادن به خود و داشتن خودباوری است.
بهتر است بپذیرید که همیشه چیزهایی وجود دارند که غیر قابل درک اند و آنها را رها کنید؛ چقدر آسان است.
مردم همواره قابل درک نیستند و زندگی همواره قابل فهم نیست.
به جای کین خواهی، هیچ کاری بهتر از آن نیست که موضوع را به کلی، به دست فراموشی بسپارید.
در همه ی پهنه ها، خوش رفتار باشید.
رعایت [ =پاس داشتن ] آداب، هزینه ای ندارد، در عین حال، خوش نیتی فراوانی ایجاد می کند و زندگی همه را بسیار دلپذیرتر می سازد.
هر اندازه در مرزهای خود، امنیت بیشتری پیدا کنید، قدرت دیگران در تاثیرگذاری بر شما کمتر خواهد شد.
مادام که خود را بزرگ نمی دارید، نمی توانید به این امید باشید که دیگران، شما را بزرگ دارند و ارج نهند.
شما نمی توانید به خود ارج نهید، مگر اینکه از آنچه هستید و آن که هستید، تصویر روشنی داشته باشید.
افراد کامیاب، ارزش خود را می دانند و زمان خود را هدر نمی دهند.
جوان ماندن، آزمودن چیزهای تازه است، نه غرغر کردن و گفتن همه ی چیزهایی که آدمها در زمان پیری می گویند.
جوان ماندن، پیش رفتن به سوی گزینه های امن نیست، بلکه بودن در جریان رویدادهایی است که رخ می دهد.
برای آنکه مستقل بیندیشید، باید در مورد اینکه چه کسی هستید و در اندیشه ی خود و عمل کردن به آن، روشن باشید.
اگر همه چیز خوب بود، زندگی به طرز هولناکی، پوچ ستوه آور می شد.
اگر نمی توانید سازی بنوازید، بد نیست به یک قطعه ی موسیقی گوش کنید که همواره می تواند شما را سبک و آسوده دل کند.
تنها، آدمهای خوب، احساس گناه می کنند.
احساس گناه کاملاً بیهوده است، مگر آنکه به دگرگونی در جهت بهبود منجر شود.
با چشم پوشی از اینکه یک آدم تا چه اندازه ترسناک باشد، همواره می توان چیز خوبی هم در او پیدا کرد.
مردم دوست دارند در پیرامون کسانی باشند که خوشبین، مثبت، شاد و دارای خودباوری هستند.
گاهی نگریستن به یک موضوع از زاویه ای متفاوت [ =دیگرگون ]، ارزشمند است.
به شریک زندگی خود، فضای لازم را بدهید تا خودش باشد.
کامرواترین رابطه ها، آنهایی است که زوجها کاملاً به یکدیگر نزدیک و کاملاً جدا از هم هستند.
بهترین رابطه ها، آنهایی است که طرفین از دلبستگی های یکدیگر جانبداری می کنند، حتی اگر مخالف دلبستگی های خودشان باشد.
نخستین کسی باشید که می گوید ببخشید.
گفتگو کردن به از بین بردن دشواری ها کمک نموده و سکوت، تنها آنها را بزرگ می کند.
شادی راستین از درون ما و از شناخت خودمان سرچشمه می گیرد، نه از مالکیت [ =ازآنِش ] چیزهایی که بیرون از وجود ما هستند.
نخستین گام برای داشتن یک زندگی شادتر و کامیاب تر این است که مالکیت [ =ازآنِش ] وضعیت کنونی زندگی تان را به دست گیرید.
هیچ فرد دیگری، زندگی شما را مهار نمی کند، مگر اینکه به او اجازه دهید.
در هر دم از زندگی تان می توانید اراده کنید راه تازه ای را در پیش بگیرید و خودتان را از شیوه ی اندیشه ی فلج کننده ای که شما را تاکنون، واپس نگه داشته است، رها سازید.
به جای گردن نهادن، تصمیم بگیرید زندگی تان را بهتر کنید؛ اگر بخواهید، می توانید.
کسانی که پیوسته ناآرام اند، عزت نفس شان کم است و خودشان را دست کم می گیرند.
اگر شمار بیشتری از مردم، همان میزان انرژی را که برای سرزنش، گلایه و خرده گیری از دیگران بکار می برند، برای به دست گرفتن مالکیت [ =ازآنش ] زندگی شان به کار می گرفتند، تا چه اندازه زندگی شان بهتر می شد.
هیچ چیز با ارزشی در زندگی، ساده به دست نمی آید.
از گناهان خود، درس بگیرید تا از تکرار آن جلوگیری کنید.
با تصمیماتی که در زندگی خود می‌گیریم، خوشبختی و کامروایی خود را رقم می‌زنیم.
اگر به دیگران کمک کنید تا به خواسته هایشان برسند، شما هم به همه ی خواسته هایتان خواهید رسید.
اینکه می گویند استاد بیش از شاگرد می آموزد، تنها یک اندیشه نیست.
اگر چگونگی برخورد با خرده گیری را بدانید، هرگز آن را دشواری به شمار نخواهید آورد.
من این نکته را می پذیرم که هرچه در زندگی می خواهیم، به شرطی به دست خواهیم آورد که به دیگران کمک کنیم تا آنچه می خواهند به دست آورند و به مراد دل خود برسند.
اخموها، تهی دست ترین افراد دنیا هستند.
در مسیر رسیدن به اهداف خود، اگر با بازدارنده ای روبرو شدید، مسیر حرکت خویش را دگرگون سازید، نه هدفتان را.
شما با سنجش خود با دیگران، نمی توانید میزان کامیابی تان را بازشناسید، بلکه میزان کامیابی خود را از سنجش شایستگی هایتان با آنچه انجام داده اید، می توانید به دست آورید.
به یاد داشته باشید که تمام آبهای جهان نمی تواند قایق شما را غرق کند، مگر آنکه به درون آن راه یابد.
گاهی بر هم زدن سبک و روش عادی، سبب کامیابی است.
حتی اگر در شرایطی، کاری از دست تان ساخته نیست، دست کم، نگرش خود را در مورد آن شرایط تغییر دهید.
در درون هر کس، تا اندازه ای استعداد یافت می شود؛ اگر من می توانم، تو نیز خواهی توانست.
آنچه کامیابی شما را در زندگی تعیین می کند، رویدادهای زندگی شما نیست، بلکه برداشت شما از آن رویدادها است.
تکرار کردن، پایه ی یادگیری و ابزاری نیرومند است.
در بازی زندگی، آنچه تعیین کننده ی پیروزی یا شکست، خوشبختی یا بدبختی است، بیشتر، چیزهای کلی نیستند، بلکه جزئیات اند.
نگران چیزی نباشید که نمی توانید آن را تغییر دهید، در برابر، انرژی خود را در موارد مثبت و سازنده بکار برید.
نگرانی مانند صندلی گهواره ای است که شما را تکان می دهد، ولی با این همه جنبش، شما را به جایی نمی برد.
اگر ما آماده ی بهره گیری از فرصت ها باشیم، فرصت ها همیشه در دسترس ما است.
پیش از به حرکت درآوردن زبان، مغز خود را به کار اندازید.
بنا کردن زندگی بر پایه های راستی و درستی، خواهانِ دانستن تفاوت درست و نادرست و به کار بستن این دانش است.
در هر شرایط، خود را نبازید و دو ریسمان امید و ایمان را رها نکنید.
پاداش های بزرگ، پیشامدهایی هستند که به زودی فراموش می شوند، ولی موهبت های کوچک زندگی، پیوسته هستند.
امروز شاید سرشار از خوشی های بزرگ نباشد، ولی سرشار از لذتهای کوچک است. کافی [ =بس ] است که چشمانتان را باز کنید و آنها را ببینید.
شما بی نظیر و خاص هستید. کاری را که شما برای نوع بشر انجام می دهید، هیچ کس نمی تواند انجام دهد.
آنچه داری یا آنچه می کنی، مهم نیست؛ مهم چیزی است که هستی.
شکست، زشت و شرم آور نیست، بلکه زشتی، در این است که از تلاش کردن دست برداری.
مراقب دیدگاه های خود باشید، ممکن است هر دَم به گفتار تبدیل شوند.
بیشتر، موانعی [ =بازدارنده هایی ] را که سر راه وجود دارد، خودمان ایجاد کرده ایم.
دنیا از آنِ کسانی است که می دانند، از هم اکنون و از همین جا می توان به تکاپو درآمد و به اوج رسید.
هیچ چیز بدون شور و شوق به وجود نمی آید.
اگر می خواهید در زندگی کامیاب شوید، بدانید چه می کنید، به کار خود باور داشته باشید و بدان عشق بورزید.
هرکس راهی را در پیش می گیرد، سرانجام آن را نیز می پذیرد.
مهربانی در حق دیگران، هرگز به هدر نمی رود، بلکه به خودت باز می گردد.
هنگامی که سخن می گویید، چیزی را می گویید که از پیش می دانستید و هنگامی که به کسی گوش می کنید، چیزی را که دیگری می داند، می آموزید.
هیچ گاه برای یادگیری، آرزو کردن یا دگرگونی دیر نیست.
بیشتر زمانها، پیشامدی که بسیار اندوه بار و ناامید کننده به نظر می رسد، سبب بروز بزرگترین دگرگونی در زندگی می شود.
کسانی که سرانجام، کامیاب می شوند، آنهایی هستند که از تلاش نمی هراسند. آنان می دانند که شکست، یکی از نتایج احتمالی تلاش است.
آنچه شما را خوشبخت می کند، داشته های شما نیست، بلکه آنچه هستید، سبب می شود احساس خوشبختی کنید.
شرافت، آن است که انسان با دلیری در برابر سختی ها بایستد.
واژه ها، توانمندترین نیروهای جهان هستند.
رو به خورشید بایستید، سایه ها پشت شما خواهند بود.
کامیابی، نتیجه ی پیروزی های کوچک روزانه است.
به یاد داشته باشید، زمان، تنها چیزی است که باید به خود یا دیگران بفروشید. هرچه از زمان خود، بهتر بهره بگیرید، بهای آن بالاتر خواهد بود.
تنها با اندیشیدن به هدف ها، نمی توان به آنها رسید.
برای اینکه با کامیابی به هدف خود برسید، داشتن پشتکار، بس نیست، بلکه باید با دقت به سوی آن پیش بروید.
تهیدست ترین انسان، کسی است که رؤیایی در سر ندارد.
انرژی مورد نیاز برای برنامه ریزی یک هدف، برابر است با انرژی مورد نیاز برای آرزوی آن.
من گمان می کنم، دلیل اینکه مردم به خواسته هایشان نمی رسند، این نیست که برنامه ی ساده ای دارند، بلکه آنها نمی خواهند این برنامه ی ساده را دنبال کنند.
در بیشتر موارد، تنها عشق است که تفاوت میان پیروزی و شکست را تعیین می کند.
امروز، روز مهمی است! کاری که امروز می کنید، مهم نیست؛ مهم این است که یک روز از زندگی خود را برای آن سپری می کنید.
تا آنجا که می بینی، پیش برو، هنگامی که به آنجا رسیدی، یقین داشته باش که دورتر را خواهی دید.
اگر خواهان شادی هستید، باید با تلاش بسیار کار کنید.
بهترین راه برای کامیابی در هر کاری، این است که با آمادگی تمام و تلاش، به ژرفای آن بروید.
همواره اندیشه های تازه وجود دارند که باید کشف شوند.
خوشبخت، کسی است که آرزوهای بسیار دارد و آرزومند است که برای برآوردن آنها گام هایی بردارد.
اگر مردم می توانستند به جای تمرکز بر نگرانی ها، از صمیم قلب بر کارشان تمرکز کنند، کامیابی آنها تضمین [ =پایندان ] می شد.
اندیشه های شما، کردارهایتان را مهار می کنند.
سخنانی به دل می نشینند که سخنران به گفته هایش باور داشته باشد و آنها را با شور و شوق بیان کند.
فرستادن یک کارت تبریک، کار چندان بزرگی نیست، ولی دریافت یک کارت از جانب یک دوست، ممکن است روز شادی را برای ما ایجاد کند.
خرده گیری، به ندرت، اما کار، همیشه، شما را به جایی می رساند.
بسیاری از آدمها به دلیل داشتن ترس از شکست، هرگز کامیاب نمی شوند.
زیبایی، نیازی به پیچیدگی ندارد.
گرفتاری شما هر اندازه هم که باشد، غیر ممکن است که نتوانید هر روز یک کار خیر برای کسی بکنید یا سخن نیکی برای کسی بیان کنید.
عشق، آموختنی است و برای همین است که برخی، در درس عشق، رد می شوند؛ آنها هرگز عشق ورزی را نیاموخته اند.
عشق بورزید تا عاشقتان باشند.
دانستن قدر و ارزش داشته هایمان، تنها نیمی از راه زندگی است.
هنگامی که ذهن شما آزاد و تهی از هر گونه نفرت است، هر کاری را که باید بکنید، بهتر انجام می دهید.
خودخواهی، در بالاترین حد خود، کار چندانی نمی کند، اما عشق، در جزیی ترین حد خود، بیشترین کار را می کند.
اگر از آنچه در دست دارید، بهره برداری نکنید، از چیزی که ندارید، بهره ای نخواهید گرفت.
در سخت ترین سفرها نیز باید گام به گام پیش رفت، اما نباید درنگ کرد.
رمز کامیابی، داشتن پشتکار و دلیری، با وجود ناکامی ها است.
تا زمانی که دستهایتان را در جیب ها گذاشته اید، نمی توانید از نردبان کامیابی بالا بروید.
تنها کسانی می توانند پس از زمین خوردن، بلند شوند و به راه خود ادامه دهند، که بدانند به کجا می روند و چرا؟
اگر پایبندی شما چندان جدی نباشد، کامیابی شما غیر ممکن است، زیرا هنگامی که شرایط، سخت می شود و تلاش بسیار لازم است، نیرویی برای تلاش باقی نمی ماند.
تفاوت بین کامیابی و شکست، بیشتر، تفاوت بین پایبندی کامل و تلاش نه چندان جدی است.
خوش شانسی، یعنی شناسایی فرصت های پیش آمده و به کارگیری آنها.
پایداری، عامل کلیدی در رسیدن به کامیابی، پس از هر تلاش است.
شکست، بیشتر، نشانه ی کم بودن پایداری است.
پایبندی برخی از آدمها به گونه ای است که هنگامی که پیشامد بدی رخ می دهد، بی درنگ، راه شان را کج کرده و از پایبند بودنشان، شانه خالی می کنند.
هنگامی که خسته می شوید، اگر پایبند باشید، نخستین اندیشه ای که به ذهن تان می رسد، این است که چگونه آن دشواری را از بین ببرید. ولی اگر پایبند نباشید، نخستین اندیشه ای که به ذهن تان می رسد، این است که چگونه از کار بگریزید.
در بدگویی و خبرچینی، شنونده بیشتر از گوینده، گناهکار است، چون اگر شما گوش ندهید، هیچ کس نزد شما بدگویی نمی کند. بی گمان این کار را نخواهند کرد؛ پس گوش ندهید!
هنگامی که سرسختانه کارهایتان را انجام می دهید، مردم از سر راهتان کنار می روند و شما را از کار باز نمی دارند.
در هر روز از زندگی تان به گونه ای کار کنید که انگار می خواهید روز دیگر به مرخصی بروید. به این ترتیب می توانید در هر روز کار بیشتری انجام دهید.
برای زنده ماندن، باید خودت را از درون بكُشی؛ از این رو بیشتر آدمها همه چیز را رها کرده اند، چون می دانند که هر اندازه هم تلاش کنند، سرانجام می بازند و زمانی که به این نقطه رسیدی، هر گونه مبارزه ای بیهوده است.
شاید بزرگترین دشواری، همین باشد؛ زندگی چنان که ما می شناختیم پایان یافته، ولی هنوز کسی نیست که بداند چه چیزی جای آن را گرفته است.
هنگامی که آغاز به نوشتن موضوعی [ =جستاری ] می کنم، ناگهان پی می برم که درک من از آن چه اندازه اندک است.
مردم از هر چیزی سخن می گویند، به ویژه از آنچه درباره اش هیچ نمی دانند.
ناامیدی کامل می تواند در کنار درخشان ترین نوآوری ها به سر بَرَد. از کار افتادگی و شکوفایی، یکدیگر را جذب می کنند.
هر کس نیازمند دوستانی است.
اینکه چه چیزی در کجا گفته شود، تفاوتی ندارد، اینکه آنچه نخست گفته شود، دومی باشد یا دومی، واپسین.
بی دانش، نه می توان امیدوار بود نه ناامید.
همه نیاز به زمان دارند. آدم نباید پیش از اینکه بداند چه می گوید، نتیجه گیری کند.
هیچ کس نمی داند در زمانهای بحرانی، وفاداری به کدام سو رو می کند.
دمی بی خبری کافی است تا همه چیز را از دست بدهی و ناگهان هر چه را که با تلاش به دست آورده ای، نابود می شود و از دست می رود.
هر بار که می پنداری پاسخ پرسشی را یافته ای، پی می بری که آن پرسش، هیچ مفهومی ندارد.
مسئله تنها این نیست که چیزها ناپدید می شوند، بلکه پس از آن، یادشان نیز نابود می شود.
همه ی چیزهای زیبایی را که می بینی، به ذهن بسپار، تا همیشه با تو باشند، حتی در زمانهایی که آنها را نمی توانی ببینی.
هرگز دری را نزن، مگر اینکه بدانی در آن سویش چه می گذرد.
تا زمانی که مطمئن [ =آسوده دل ] نشوم، امیدم را از دست نمی دهم.
تصمیم هایی وجود دارد که هیچ کس نباید ناگزیر به گرفتن شان شود.
هنگامی که چیزی از دست می رود، دیگر نمی توان آن را پس گرفت.
از همه اندوهگین تر شخصی است که از همه بیشتر می خندد.
فقرا نمی دانند که تنها دلیل آنها برای زندگی، تمایل ما به تظاهر در برخورداری از فضیلت سخاوت است.
در عشق، یک نفر به اضافه ی یک نفر مساوی یک است.
لجن، زجر آب است.
تنها کسانی که پارو نمی زنند فرصت تکان دادن قایق را دارند.
انسان روش مند از آزاداندیشی به دور است.
در عشق، یک و یک می شود یک.
انسان محکوم است که آزاد باشد، چرا که به محض پرتاب شدن به این دنیا، مسئول کارهای خویش است.
همه چیز کشف شده است، مگر چگونه زیستن.
وقتی ثروتمندان جنگ به پا می کنند، این فقرا هستند که می میرند.
زمانی که (توهم جاودان بودن) را از دست بدهی، زندگی هم معنایش را از دست می دهد.
بشر هیچ نیست، مگر آنچه از خود می سازد.
هیچ چیز برای ما خوب نمی تواند بود، مگر آنکه برای همگان خوب باشد.
کسی که دروغ می گوید و با گفتن اینکه همه ی مردم چنین نمی کنند، برای خود عذری می تراشد، کسی است که با وجدان خود بر سر ستیز است.
کار جهان بر این مدار است که گویی تمام آدمیان، چشم بر رفتار هر یک از افراد دوخته اند و روش خود را طبق رفتار همین یک نفر تنظیم می کنند.
بشر، محکوم است، زیرا خود را نیافریده و در عین حال، آزاد است، زیرا همین که پا به جهان گذاشت مسئول همه ی کارهایی است که انجام می دهد.
شما آزاده اید؛ راه خود را برگزینید؛ یعنی بیافرینید.
گوشه گیری و کاهلی، روش کسانی است که می گویند: آنچه را که من نمی توانم کرد دیگران می توانند.
حقیقتی وجود ندارد، جز در عمل.
بشر وجود ندارد، مگر در حدی که طرح های خود را تحقق می بخشد. بنابراین، جز مجموعه ی اعمال خود، جز زندگانی خود، هیچ نیست.
عشقی جز آنچه به مرحله ی تحقق درمی آید، وجود ندارد.
امکان عشق، چیزی جز آنچه از عشق تجلی می کند نیست.
آنچه آدمی را سست عنصر می سازد، عمل گریز یا تسلیم است.
شخص قهرمان، خود، خویشتن را قهرمان می کند.
آنچه به بشر امکان زندگی می دهد، تنها عمل است.
فلسفه ی متکی به احتمالات که وابسته به حقیقتی نباشد، محکوم به نیستی است.
من همیشه می توانم آزادانه انتخاب کنم، اما باید بدانم که اگر انتخاب نکنم، باز هم انتخابی کرده ام.
بشر از ابتدا موجود ساخته و پرداخته ای نیست؛ بلکه با برگزیدن اخلاق خود، خویشتن را می سازد.
هیچ کس نمی تواند آزادی خود را هدف خویش سازد، مگر اینکه آزادی دیگران را نیز به همان گونه هدف خود قرار دهد.
من هنگامی آزادم که همه ی جهانیان آزاد باشند؛ تا هنگامی که یک نفر اسیر در جهان هست، آزادی وجود ندارد.
همیشه باید اخلاق را آفرید و ابداع کرد.
بشر آفریننده ی ارزشها است.
امروز آدمی ناگزیر به دیروز تبدیل خواهد شد، اما امکان دارد فردای شما هرگز امروز نشود.
انسان مجموعه ای از آنچه دارد نیست، بلکه مجموعه ای است از آنچه هنوز ندارد، اما می تواند داشته باشد.
تاریخ یک ماشین خودکار و بی راننده نیست و به تنهایی استقلال ندارد، بلکه تاریخ همان خواهد شد که ما می خواهیم.
نبوغ، جوهر تفکر است.
نگذارید بچه ها گریه کنند، زیرا باران هم غنچه را تباه می کند.
همه می گویند آرزو بر جوانان گناه نیست و من می گویم بر پیران هم!
آدم باید به این امر خو بگیرد که به کمترین ها خرسند باشد. هرچه کمتر بخواهی، با چیزهای کمتری خشنود می شوی و هر اندازه نیازهایت را کم کنی، امور زندگی ات بهتر خواهد شد.
هنگامی که امید می میرد، هنگامی که می بینی کمترین امکان امیدوار بودن را از دست داده ای، فضای خالی را با رؤیا، اندیشه های کوچكِ بچگانه و داستانها پر می کنی تا بتوانی به زندگی ادامه بدهی.
اگر بخواهی از راه دویدن، خودکشی کنی، ابتدا باید خوب دویدن را یاد بگیری.
مرگ، تنها چیزی است که حسی را در ما برمی انگیزد. مرگ، شکل هنری ما و تنها راه ابراز درون ناپیدا است.
هیچ چیز ساده تر از قلب نمی شکند.
کمابیش کسی نیست که بخش کوچکی از زندگی را چنان که در گذشته بود، در وجود خود به دوش نکشد.
انسان، حیوانی بیمار است.
قلب، دانشمندترین فیلسوفان و دانایان است. کسی که دارای قلب پاک باشد به پند و اندرز فیلسوفان نیازی ندارد.
به طور کلی اشخاصی که زیاد می دانند، کم حرف می زنند و کسانی که کم می دانند، پر حرف هستند.
فحش دلیل کسانی است که حق ندارند.
ساده ترین درس زندگی این است : هرگز کسی را میازار.
در زنان هوش و در مردان استعداد بیشتر است. آنچه را زن با چشم دقت و بررسی می بیند، مرد با دیده عقل و اندیشه می نگرد.
عموما اشخاصی که زیاد می دانند، کم حرف می زنند و کسانی که کم می دانند، پرحرف هستند.
انسان آزاد آفریده شده است اما همه جا در زنجیری است که خود بافته است.
درمان فقر جسمانی، ورزش؛ فقر روحانی، دین؛ فقر مالی، تلاش و فقر معنوی، دانش است.
بزرگترین تفاوت انسان و حیوان، فهم و اندیشه نیست، بلکه اراده و اختیار او است.
انسان همیشه برای چیزهایی که آرزو می کند قدرت کافی دارد؛ فقط سستی اراده است که نمی گذارد او در راه رسیدن به آرزوی خود گام بردارد.
مردم بدون عشق [ همچون ] کورانی هستند که به هیچ وجه به منزل نخواهند رسید.
می توان حقیقتی را دوست نداشت، اما نمی توان منکر آن شد.
هر عیش و لذتی را که در دنیا می بینید، دارای رنج و زحمت است و اگر همان زمان برای ما زحمت ایجاد نکند، در آینده اسباب دردسر می شود. فقط دو لذت وجود دارد که هرگز نتیجه ناگوار و پشیمانی دربر ندارند: نیکی کردن به مردم و انجام وظیفه.
افراد سست اراده همیشه منتظر معجزه ها و رویدادهای شگفت انگیزند، اما افراد قوی، خود، آفریننده ی معجزه ها و رویدادهای شگفت انگیز هستند.
امید و آرزو آخرین چیزی است که دست از گریبان بشر برمی دارد.
بیش از سخن گفتن گفتارت را بسنج، چنان که بیش از کاشتن تخم شخم می زنی.
احساس دل، بالاتر از منطق است.
آزادی را فقط در مجسمه ی آن یافتم.
آنچه بار زندگی را بر دوش ما سنگین تر می سازد، عموما زیاده روی در خود زندگی است.
آنچه در دنیا برای انسان اهمیت دارد، انجام وظیفه است.
مذهب چیز ثمربخشی است حتی برای انسانها هم لازم است.
انسان از مادر، آزاد آفریده شده است.
اندیشه های صرفاً ذهنی و کلی، منشأ بزرگترین خطاهای بشرند.
زندگی، آنچه را که بخواهید به شما می دهد؛ به این شرط که خواسته هایتان مشخص و روشن باشد. آنچه را که می خواهید پیوسته بجویید و مطمئن باشید که به آن می رسید.
در زیر فشار خواهشهای نفس، بَرده ام و به ندای وجدان، آزادم.
هر پدیده ای زمانی که از دست آفریدگارش بیرون می آید خوب است و همین که به دست انسانها می افتد به تباهی می گراید.
پول، زاده پول است. گاهی به دست آوردن اولین لیره دشوارتر از به دست آوردن میلیون لیره دوم است.
ایمان داشتن به تواناییهای خویش، نیمی از موفقیت و کامیابی است.
کسانی که دیر قول می دهند، خوش قول ترین مردان دنیا هستند.
سعی کنید همان طوری باشید که می خواهید دیگران شما را [ آنگونه] ببینند.
ای وجدان، تو عامل بزرگی وجود انسان و اخلاقی بودن کارهای او هستی و بدون تو چیزی در وجود خود احساس نمی کنم که مرا در جهانی برتر از حیوانات قرار دهد.
وجدان بزرگترین فیلسوف است.
عشق حقیقی آتشی مخرب است که شعله خود را به سایر احساسات نیز می کشاند و آنها را با یک نیروی جدید، زنده می سازد. اینجاست که گفته اند عشق، قهرمانهایی را خلق می کند.
بهترین وسیله برای جلب محبت دیگران، نیکی کردن به آنهاست.
در مقابل همه چیز می توان مقاومت کرد جز نیکی و خوبی.
مرد آنچه را می داند، می گوید و زن آنچه را که خوش آیند شنونده است.
دوران جوانی، زمانی است برای به دست آوردن خرد؛ دوران کهنسالی، زمانی است برای به کار بستن آن.
هر کس لطف بهار می خواهد، باید دشواری زمستان را تاب آورد.
برای اینکه بتوانیم کسی را دوست داشته باشیم، به زمان و آگاهی نیاز داریم. برای دوست داشتن، ابتدا باید داوری کرد و برای برتری دادن، باید نخست سنجید.
آسایش، زمان نمی شناسد. هرگاه خسته شدی، بیاسای.
انسان باید به هنگام اظهار نظر درباره شخص خود، بسیار سختگیر و انعطاف‏ناپذیر باشد.
از نظر من، انسان انسان است و ویژگیها و ارزش او از دوران شرک و بت پرستی تاکنون چندان تفاوتی نکرده است. از این گذشته مسئله مهم، ارزیابی ارزش انسان نیست، بلکه باید دید چه نیرویی بر او حاکم است.
حقیقت، ابتدا انسان را نجات می‏دهد، آنگاه آرامش می‏بخشد.
مرگ آرزویی جز این ندارد که به وعده‏ای که در صبح زندگی داده است وفا کند. به بیان جدّی‏تر شیرینی و گرمی لبخند مرگ کمتر از لبخند زندگی نیست.
احساس ترحم، احساسی پرقدرت و آزمند است؛ نمی‏دانم به چه دلیل همواره آن را احساسی ضعیف، کودکانه و ناشی از طرز تفکری درهم و برهم معرفی می‏کنند، حال آنکه یکی از نیرومندترین احساسات انسان است.
مسئله اجتماعی در درجه اول مسئله شرف، آبرو و حیثیت است. تحقیر نابجا و غیر منصفانه فقیر باعث پیدایش تیره روزان می‏شود.
دوزخ این است که انسان دیگر دوست نداشته باشد.
نافرمانی این است که انسان دیگر قادر به درک چیزی نباشد.
کارهای [ نیک ] کوچک که به ظاهر چیزی نیستند، اما آرامش ایجاد می‏کنند، حکم گلهای صحرایی را دارند؛ انسان فکر می‏کند که این گلها عطری ندارند، اما همه آنها با هم فضا را معطّر می‏کنند.
ازدواج در حقیقت پیوندیست که از درختی به درخت دیگر بزنند؛ اگر خوب گرفت، هر دو بارور می شوند و اگر بد شد، هر دو خشک می شوند.
نه طوطی باش که گفته دیگران را تکرار کنی و نه بلبل باش که گفته خود را به هدر دهی.
عقیده ای که مردم از ترس جانشان بپذیرند، پایدار نیست.
تو می کوشی که آسوده تر باشی، من می کوشم که دیگران آسوده تر از من باشند.
نیک بخت کسی است که نه از مردن کسی شاد شود و نه کسی از مردن او شاد گردد.
هر کس چیزی را که ندارد، رسیدن به آن را خوشبختی می داند.
گذشته برای آن است که انسان، توشه ای از عبرت برای آینده خود بردارد.
توجه نسبت به آینده باعث می شود که انسان همیشه به نیروی خویش بیفزاید و برای فردای خود، بیش از آنچه امروز به کار برده است، توانایی به دست آورد.
برای همه کس خوشبختی یک معنی بیشتر ندارد! رسیدن به آرزوی خیالی.
آزادی باده ای است که هزاران تن آن را برای بدمستی می نوشند و یک تن برای سرمستی.
آزادی برای بسیاری از مردم سرمایه ی دکان است و برای یک تن از هزاران، سرمایه ی جان.
تنها کسانی که دل داده ی دانشند بزرگند، نه آنها که سوداگر دانشند.
زندگی خانوادگی [ مانند ] شرکتی است که هرچه سهم دو شریک در آن بیشتر باشد، قدرت آن شرکت و پایداری آن بیشتر خواهد بود.
تنها، کسی که هنر دارد و کاری از او ساخته است می تواند به فردای خویش اطمینان کند.
در اندیشه ی آنچه کرده ای مباش، در اندیشه ی آنچه نکرده ای باش.
بسیاری از استعدادهای بشری در نتیجه بیخبری و نادانی پدر و مادر از میان می رود. بسا کودکانی که ممکن بود اگر ایشان را آزاد بگذارند و دنبال فنی بفرستند، مردان بزرگی در فنّ خود بشوند و اما استبداد رأی و یک نوع خودخواهی که در مربیان و راهنمای ایشان بوده، آنها را بر رشته ای راهنمائی کرده است که با کمال بی میلی و اکراه آن را پذیرفته اند.
جهان بزرگتر از آن است که بتوانی آن را به خود اختصاص دهی.
بالاترین رمز کامیابی اینست که انسان چیزی بگوید و کاری بکند و چیزی را بخواهد که دیگران معمولاً آنرا نمی گویند و نمی کنند و نمی خواهند، یا در گفتن و کردن و خواستن آن تردید دارند.
تمام محبت خود را به یکباره برای دوستت ظاهر مکن؛ زیرا هر وقت اندک تغییری مشاهده کرد تو را دشمن می پندارد.
اگر می خواهی هستی را بشناسی، خود را بشناس.
من یک شهروند جهانی‌ام و نه یک شهروند آتنی.
تنها یک خیر وجود دارد که نام آن، دانش است و تنها یک شر وجود دارد که نام آن، نادانی است.
من تا آنجا که می‌توان، حق‌شناسی می‌کنم، ولی چون پول ندارم، جز ستایش، کاری از دستم برنمی‌آید.
دانش پاک در دلهای ناپاک قرار نمی گیرد.
سعادتمند کسی است که از هر اشتباه و خطایی که از او سر می زند، تجربه ای جدید به دست آورد.
هرگاه تمام بلاها و سختی های بشر را در یک جا جمع کنند و در میان مردم تقسیم نمایند، بدبخت ترین مردم چون سهم خود را ببینند، از سهم نخستین خویش راضی شده، لب از شکایت می بندند.
خشم و غضب را به درگاه مردان با اراده راهی نیست.
من جز یک چیز، چیز دیگری نمی دانم و آن این است که هیچ نمی دانم.
هیچ کس از قلب شما به شما نزدیکتر و راستگو تر نیست. بنابراین از کسانی که قلب پاک شما آنان را به خود نمی پذیرد، دوری کنید.
اگر خاموش باشی تا دیگران به سخنت آرند، بهتر که سخن گویی تا دیگران خاموشت کنند.
ابله ترین دوستان ما خطرناکترین دشمنان هستند.
پیش تمام دشمنان به نزدیکترین دشمن خود که زبان است توجه داشته باش.
مردم هر کدام آرزویی دارند؛ یکی مال می خواهد، یکی جمال و دیگری افتخار. ولی به نظر من دوست خوب از تمام اینها بهتر است.
هیچ کس از قلب شما به شما نزدیکتر و راستگوتر نیست. بنابراین از کسانی که قلب پاک شما ایشان را به خود نمی پذیرد، دوری کنید.
سخن گفتن به جا و سکوت نمودن به جا نشانه عقل است.
در تکاپو، تا بهتر از آن باشیم که هستیم؛ بهتر از این شیوه ای برای زیستن نیست.
می دانم که هیچ نمی دانم.
هیچ کس حق ندارد راضی شود که در گمراهی و نادانی بماند و نیز کسی نباید حقیقت را پنهان کند.
من حقیقت را نمی دانم و از راه مباحثه با اشخاص می خواهم آن را کشف کنم و کسب دانش نمایم.
من دانش و هنری ندارم، تنها هنر من این است که مانند مادرم فن قابلگی می دانم، با این تفاوت که مادرم زنها را در وضع حمل مدد می کرد و من، عقلها و ذهنها را مدد می کنم که زاینده شوند؛ یعنی علمی که در نهاد ایشان هست پیدا شود و به آن آگاه گردند.
فاش نکردن اسرار مردم دلیل کرامت و بلندی همت است.
مرد عاقل کسی است که کم گوید و زیاد شنود.
شیرینی یک بار پیروزی به تلخی صدبار شکست می ارزد.
روح درونی خود را زیبا کنید تا شخصیت درونی و بیرونی شما یکی شود.
هرکسی که بداند که نداند از همه داناتر است. یک چیز را خوب می دانم و آن این است که هیچ نمی دانم. هر که بداند درست چیست، دست به نادرست نمی زند.
ای مردم آتن، چه مرا بی گناه شمارید و آزاد کنید و چه نکنید، من هرگز از راه خویش باز نمی گردم حتی اگر صدبار کشته شوم.
هرجا که بشر را دوست بدارند، فرهنگ را هم دوست خواهند داشت.
تفاوت انسان با حیوان در کنترل هوای نفس و هوس ها است.
ازدواج کنید، به هر وسیله ای که می توانید. زیرا اگر زن خوبی گیرتان آمد بسیار خوشبخت خواهید شد و اگر گرفتار یک همسر بد شوید فیلسوف بزرگی خواهید شد.
ازدواج کردن و ازدواج نکردن هر دو موجب پشیمانی است.
من داناترین انسان ها هستم، زیرا یک چیز می دانم که دیگران نمی دانند، و آن این که هیچ چیز نمی دانم.
در دوستی درنگ کن، اما وقتی دوست شدی ثابت قدم و پایدار باش.
دانش حقیقی این است که همه بدانیم که نادانیم.
زندگی بدون تحقیق و جستار ارزش زیستن ندارد.
آنگونه باش که می خواهی به نظر برسی.
باید بخوری تا زنده باشی، نه آنکه زنده باشی تا بخوری.
نمی توانم چیزی به دیگران بیاموزم؛ فقط می توانم وادارشان کنم که بیندیشند.
ادب و حکمت را شعار خود ساز تا بهترین اهل زمان شوی و به نیکان بپیوندی.
ازدواج کنید؛ به هر وسیله ای که می توانید؛ اگر زن خوب داشته باشید بسیار خوشبخت خواهید شد و اگر گرفتار زن بدی شوید؛ فیلسوف از آب در می آیید و این هر دو برای هر مردی خوب است.
آن انسانی عاقل تر است که می داند عقلش کمتر است.
آن قدر بر مال دنیا حریص مباش که برای از دست دادنش اندوهناک شوی.
انتقام، دلیل سبکی عقل و پستی روح است.
اثر حکمت آنگاه در شخص حکیم پدیدار شود که خویشتن را حقیر و ناچیز شمارد.
هیچ گنجی به از هنر نیست و هیچ هنری بزرگوارتر از دانش نیست و هیچ پیرایه ای بهتر از شرم نیست و هیچ دشمنی بدتر از خوی بد نیست.
نخستین گام برای از میان برداشتن یک ملت، پاک کردن حافظه ی آن است.
داروی خشم، خاموشی است.
اندیشیدن به سرانجام هر کار باعث رستگاری است.
خدمت خود را بی آنکه برای پاداش باشد به مردم عرضه کنید و پاداش آن را در رضایت خاطر خویش بیابید.
ممکن است مقداری زهر در کوزه ای ریخت و آن کوزه را شست و اثرات زهر را از بین برد، ولی چیزی را که در ذهنتان جای دارد، خوب یا بد، بر شما فرمانروایی خواهد کرد و هرگز از آن رهایی نتوانید یافت.
با پدر و مادرت چنان رفتار کن که از فرزندان خود توقع داری.
خشم و دشمنی را به درگاه مردان با اراده راهی نیست.
یک زندگی مطالعه نشده، ارزش زیستن ندارد.
زندگی کوتاه است و فانی، اما هنر طولانی و ماندگار.
جامعه زمانی حکمت و سعادت می یابد که مطالعه، کار روزانه اش باشد.
از مرگ نترسید، زیرا تلخی آن به دلیل ترس از آن است.
فردی که در امری بزرگ جان می سپارد، مثل کسی است که تازه زخم برداشته و در گرمی گیر و دار، جراحت خویشتن را احساس نمی کند. پس کسانی که همت خود را وقف راه خیر می کنند از زحمت و آزار مرگ به دورند و شیرین ترین مرگها متعلق به کسانی است که کارهای بزرگ از آنان سر زده و آرزوهای بزرگ آنان بر آورده شده است.
مرگ ترس ندارد، زیرا خوابی آرام است که خیالات آشفته در آن وجود ندارد.
در لذتی که آمیخته به فساد است، خوشحال نباشید و [ به این ] فکر کنید که لذت نمی ماند و فساد می ماند.
با عاقل مشورت کن، چون فکر او به دور از هوای نفسانی است و با نادان مشورت مکن، زیرا که او تابع هوای نفس باشد. مشورت مکن با آن که محاط زمان است، بلکه مشورت کن با آن که محیط به زمان باشد.
لازمه قضاوت، شکیبایی به هنگام شنیدن، اندیشیدن به هنگام گفتن، بینش به هنگام رسیدگی و بیطرفی به هنگام قضاوت است.
مرد کامل آن است که دشمنان از او در امان باشند، نه آنکه دوستان از او بهراسند.
گریز از مرگ، دشوار نیست، گریز از بدی دشوار است، زیرا بدی تندتر از مرگ می رود.
مردی نیک بخت است که از هر کار نادرستی که از او سر بزند، تجربه ای تازه به دست آورد.
شیرین‌ترین مرگ‌ها از آنِ کسانی است که کارهای بزگ از آنها سرزده و آرزوهای بزرگ آنها برآورده شده است.
از مرگ نترسید که تلخی آن، از ترس از آن است.
هیچ کس نمی‌داند، شاید مرگی که از او چون دشمنی سخت و زیانکار می‌گریزند، براستی، ره‌آوردی بزرگ است.
تا زمانی که انسان زنده است، فهم این نکته برای او دشوار است که برای جاویدان شدن بایستی بمیرد؛ پس از آن مرگ نباشد.
سرایندگان، یگانه مفسران [ =بیان کنندگان ] خدایان هستند.
تنها خوبی موجود در جهان، شناخت و دانش؛ و تنها شر و زشتی، نادانی است.
برای شخصی که نمی‌داند به کجا می‌خواهد برود، باد موافق [=سازوار] وجود ندارد.
در زندگی، به اندازه‌ی کافی زمان هست؛ اگر از زمان خود، به گونه‌ای کارآمد برای انجام کاری بزرگ بهره بگیرید. ولی اگر زمان را برای بی‌بند و باری و تنبلی هدر دادید و برای چیز باارزشی زندگی نکردید، متوجه می‌شوید که بسیار دیر کرده‌اید.
اگر خردمندی، با این محدودیت به من پیشنهاد می‌شد که باید آن را سربسته نزد خودم نگه می‌داشتم و با دیگران در میان نمی‌گذاشتم، این هدیه را نمی‌پذیرفتم.
هیچ‌کس تا به حال بر اثر بخت و اقبال، خردمند نشده است.
فقیر آن نیست که کم دارد، بلکه آن است که بیشتر خواهد.
اگر نمی دانید بپرسید؛ لحظه ای نادان به نظر می رسید ولی تا پایان عمر دانا خواهید بود.
درنگ، بهترین درمان خشم است.
کسی که تنها به فکر خودش باشد و بخواهد همه چیز را به سود خودش تمام کند، نمی تواند خوشبخت باشد. اگر می خواهید به سود خود کار کنید باید به دیگران سود برسانید.
پس خیر شخصی خود را نگاه خواهی داشت، آنگاه که ببینی خوشبختان ناشادترینِ همگان هستند.
بهترین روش درمان خشم، به تاخیر انداختن است.
تا هنگامی که زنده هستی، یاد بگیر که چگونه زندگی کنی.
بخشاینده باش تا در حق تو بخشایش کنند.
کسانی به خرد دست یافته‌اند که گمان نمی‌برده‌اند دارای آن هستند.
به جای آنکه چندین کتاب بخوانی، کتابهای خوب را چندین بار بخوان.
کسی که از آنچه دارد راضی نیست، اگر صاحب تمام دنیا هم بشود، باز ناراضی و بینواست.
خاک، با چشم پوشی از بی نیازی آن، تا چیزی در آن کاشته نشود، پرورنده نخواهد بود.
چه موهبت بزرگی است، داشتن یک دوست با قلبی رازدار؛ چرا که می‌توانید با خیال آسوده، همه‌ی اسرار خود را در قلب او دفن کنید.
انجام کارهای بزرگ تنها بوسیله ی رأی و اراده و مشیت و شور و قدرت و اختیار و آمریت و عقل پخته و رسایی که زاده ی پیری و تجربت است به مرحله ی اجرا درمی آید.
اعتراف به ندانستن چیزی که نمی دانم باعث خجالت و شرم من نمی شود.
اعتراف به نادانی نسبت به چیزی که نمی دانم، مرا شرمگین نمی سازد.
دوستان حقیقی اگر از دیده بروند از دل نخواهند رفت.
جنگ، کشتارگاه کسانی است که همدیگر را نمی شناسند، به سود کسانی است که یکدیگر را می شناسند، اما همدیگر را نمی کشند؛ جنگ قوانین را خاموش می کند.
احمق هیچ گاه سعادتمند نمی شود.
اجر نیکی شما در عمل شما نهفته است.
برای آنکه عمر طولانی باشد، باید آهسته زندگی کنیم.
آنچه را که با خوشی و لذت آموخته ایم، هرگز فراموش نمی کنیم.
نفرت همان خشم و غضب است که روی هم انباشته شده است.
هرگز نمی توان با آدمهای کوچک کارهای بزرگ انجام داد.
پاکان و نیکان، خوبی را تنها برای خود نمی خواهند و از خودپرستی گریزانند. آنها می خواهند و می کوشند که نیکی سراسر جهان را فرا گیرد؛ یعنی همه را دوست می دارند.
هرگز به بزرگی نمی رسی، اگر در آن راه زحمت بسیار نکشی.
مرد بزرگ کسی است که در سینه خود قلبی کودکانه داشته باشد.
بسا کسان که در زندگی مورد نفرت و بیزاری بودند، ولی پس از مرگ، پیشوای اهل دل و محبوب [=دوست داشته شده‌ی] همگان شدند.
ناچیز شمردن درد و مرگ، نخستین وظیفه ی مرد است.
خشم، شما را خوار می‌کند، در حالی که بخشایش، شما را وادار می‌کند تا فراتر از آنچه هستید، رشد کنید.
در زندگی، هر چیزی را درست همان گونه که بخواهید، به دست می‌آورید.
پابرجا ماندن در درستی و راستی، به معنای [ =چَم ] دور ماندن از بی خبری و نادانی است.
هدف پایانی راه زندگی، رسیدن به خرد است.
خرد، بالاترین و ژرفترین درجه ی دانش، بینش و فهم است.
خرد، کیفیتی نیست که باید به آن رسید، بلکه کیفیتی است که باید به یاد آورده شود.
دگرگون کردن هیچ چیز آسان نیست و به هنگام گذر از این فرایند، باید با خودتان مهربان و شکیبا باشید.
هیچ بخشی از زندگی نیست که درس نباشد. اگر زنده هستید، درسهایتان را نیز باید بیاموزید.
کسانی که منش بزرگی دارند، گامهای گذر زندگی را آسوده تر بر می دارند. این افراد از درون می درخشند؛ درخششی که از چشم دیگران پنهان نمی ماند.
آزمایش های ناکام نیز به همان اندازه ی آزمایش های کامیاب، بخشی از فرآیند رشد هستند.
به جای اینکه کار نادرست خودتان را شکست و کار نادرست دیگران را ناچیز شمارید، می توانید آنها را به چشم فرصتی برای آموزش بنگرید.
هر زمان که نتوانید به خواسته ای برسید، بدانید که فرصتی برای آموختن نکته ای مهم از اندیشه ها و رفتارتان به دست آورده اید.
گاهی برای پاس داشتن خودمان، لازم است که در برابر بازدارنده های احساسی، خونسردی خود را پاس بداریم.
داوری ها همیشه منفی نیستند.
داوری، همان چیزی است که ما را از گشتن در پیرامون چیزی همانند پرده ی باز، باز می دارد؛ پرده ای که بر روی هر گونه داده ای که می خواهید با آن ارتباط برقرار کنید، باز است.
تنها پادزهر داوری سخت، مهربانی است.
ایستادگی در رنجش و پروراندن رویای انتقام در سر، تنها، باقی ماندن در دام نقش قربانی است.
تنها با بخشیدن [دیگران] است که می توان کنش نادرست را فراموش کرد و پرونده را بست.
راستی و درستی، بسیار مهم است؛ چون بدون آن، با احساس تقسیم شدن در خودمان، زندگی می کنیم؛ احساس ناتمام بودن و در تعارض بودن با خودمان می کنیم.
خندیدن با کسی دیگر، معجزه آفرین است.
درسها آنقدر تکرار می شوند تا آموخته شوند.
تنها راه رهایی از دست الگوها و مسائل دشواری که به تکرار آن گرایش دارید، جابه جایی نقطه نظرها و توجه به الگوها و یاد گرفتن آموختنی هایشان است.
شما زمانی به آگاهی می رسید که دست از تکرار درسها [ی زندگی] بردارید و بتوانید به سمت دروس تازه تر گام بردارید.
خنده، بدبختی را از بین می برد. خنده به انسان می آموزد که حتی در سخت ترین شرایط، خونسرد بماند و وجود خود را چندان جدی نگیرد.
دگرگونی، همیشه آسان نیست.
نمی توانید درسی را بیاموزید، مگر اینکه از آن آگاه شوید.
اگر به راستی می خواهیم دگرگون شویم، باید دگرگونی را برگزینیم و به انجام دگرگونی، پایبند باشیم.
هیچگاه نمی توانید تمام دروس خود را به پایان برسانید؛ چون تا زمانی که زنده اید، همیشه درسی برای آموختن وجود دارد.
هرچه بر خردتان افزوده می شود، به همان نسبت، گنجایش تان نیز گسترش می یابد و به شما اجازه ی ادامه و رفع آسان تر مبارزات بزرگتر را می دهد.
زندگی، مدرسه ای سالیانه است که هیچ گاه از آن، دانش آموخته نخواهید شد. از این رو فرایندی آموزشی است که ارزش راستین را به هستی می بخشد.
شاگرد بودن، از مقام تان نمی کاهد. به راستی، شاگرد بودن در دنیا، توانایی هایی به شما می دهد که برای افرادی که آماده ی پذیرش این نقش نیستند، نادیدنی است.
انسان فروتن، کسی است که در فضیلت خود، هم دارای باور است و هم فروتنی دارد، ولی همچنین، توانایی درک محدودیت هر یک را نیز دارا است.
الگوها با گذشت زمان دگرگون می شوند، شما هم بایستی دگرگون شوید.
پذیرش دگرگونی، به شما این اجازه را می دهد که به جای کورکورانه رد شدن، آماده ی هر پیچ و خمی باشید که زندگی برایتان پیش می آورد.
هنگامی که به آنچه نداریم و می خواهیم داشته باشیم، می اندیشیم، از آْنچه داریم، بی خبر می مانیم.
اگر به آنچه داریم، بها ندهیم، ارزش داشته هایمان را دست کم می گیریم.
در هر دشواری، به جنبه های مثبت آن توجه کنید.
زمانی به روشنی می بینید که بتوانید چشم انداز خود را دگرگون کنید و شرایط را در روشنایی تازه ای ببینید.
بهترین راه رسیدن به روشنی، توجه کردن به زمانهایی است که آن را تجربه نمی کنید.
هنگامی که در امر پشتیبانی از دیگران کوتاهی می کنید، بیشتر نشانه ی آن است که پشتیبانی از خویش را رها می سازید.
هنگامی که می بینید نمی توانید از کسی پشتیبانی کنید، به درون خود بنگرید، شاید آنجا چیزی هست که از آن، پشتیبانی نمی کنید.
این سرچشمه های بیرون از ما نیستند که کامیابی یا شکست ما را رقم می زنند، بلکه باور ما به خودمان است که زندگی مان را آن گونه که می خواهیم، شکل می دهد.
آگاهی، نخستین گام برای فراهم آوردن زمینه ی دگرگونی هایی است که آرزو دارید در خودتان به وجود آورید.
هنگامی که سر رشته ی زندگی تان را در دست خود بگیرید، دنیا پاسخ مثبت می دهد و هوش سرشار، برافروخته می گردد.
به یاد داشته باشید که زندگی، فرصت های بسیاری برای بهره گیری در دسترس تان قرار می دهد.
رها کردن و دست کشیدن را زمانی فرا می گیرید که این کار را آگاهانه و نه به عنوان یک کنش انفعالی، برای گریز از مسئولیت انجام دهید.
دست برنداشتن از آثار برجای مانده از پیشامدهای ناخوشایند، بیش از خود پیشامد، به شخص زیان می رساند.
انسان چنان آفریده شده که می تواند اگر بخواهد و اراده کند، بدترین تجربه ها را از یاد ببرد.
هنگامی که بدانید چه موانعی بر سر راهتان قرار دارند و سپس، خواهان رها کردن آنها باشید، به جهان هستی پیام می دهید که می خواهید به آن زندگی که شایسته ی آن هستید، دست یابید.
ترس ها را به کنار بگذارید تا درس دلیری را بیاموزید وزندگی تان را به گونه ای که آرزو دارید، بیافرینید.
زندگی بدون ماجرا، شاید امن و بی خطر باشد، ولی این نوع زندگی، نه بافت دارد و نه رنگ.
شما خود به تنهایی، مدبرترین آموزگار خود هستید. در ژرفای وجودتان، آنچه را که باید بدانید، می دانید.
زندگی مان، زمانی صاف و هموارتر می شود که به پیام های درون خود توجه کنیم.
تنها کاری که باید انجام دهید، این است که به درون خود بنگرید، گوش فرا دهید و به خود باور داشته باشید. در بیرون، سرچشمه ی فراستی وجود ندارد که بتواند به پرسش های شما پاسخ دهد.
خرد، با هوش تفاوت دارد. خرد، کاری به بهره ی هوشی شما و یا اینکه در مدرسه چه می کرده اید، ندارد.
خرد، جایی است که در آن، ژرفترین نقطه ی درک شما با تجربه های روزانه، هم کوشی پیدا می کند.
زیبایی راستین خرد در آن است که زمانی که آن را به یاد می آورید، آن را منتقل می سازید.
هرچه بیشتر به مردم، عشق بدهید، عشق بیشتری دریافت می کنید.
هر بار که دیگران را از خرد خود بهره مند می سازید، گنجایش تان برای خرد بیشتر افزایش می یابد.
کسانی که به خردمند بودن، نام آورند، کسانی هستند که به رشد دیگران کمک کرده اند.
هیچ کاری نیست که نتوانید انجام دهید، جایی نیست که نتوانید به آن برسید و چیزی نیست که نتوانید داشته باشید؛ همه در دسترس شما است.
هر درسی که در زندگی تان بیاموزید، درها را به روی احساس بی پایان تان می گشاید.
رشد و پیشرفت شما بستگی به این دارد که از درسهایی که آموخته اید، كِی و چگونه بهره بگیرید.
تنها نتیجه ی پایداری در برابر درسها این است که آنقدر تکرار می شوند تا آنها را بیاموزید.
هنگامی که درسی را آموختید، به سادگی به دیگران منتقل می شود و شما به سراغ درسهای دشوارتر و در ضمن، جالب تر پس از آن می روید.
دیرور به تاریخ پیوست، از فردا هم چیزی مشخص نیست، ولی امروز، زمانی است که باید آن را دریافت.
با لحظه ی اکنون همراه باشید و به آنچه تجربه می کنید، توجه داشته باشید.
هنگامی که درسهای زندگی را می پذیرید، هرچند هم که دروسی ناخواسته و مبارز طلب باشند، تازه نخستین گام بنیادی را به سوی یافتن خودِ راستین و هدف از زندگی برداشته اید.
درس زندگی هر کسی همیشه برای خودش، آشکار و روشن است؛ بستگی به این دارد که شخص در آن زمان چه لنزی بر چشم گذاشته باشد.
گاهی درسهایی با جذابیت کمتر که چه بسا مورد پسندتان هم نباشد، در عمل می توانند نقش دریافت بزرگترین هدایا را برای شما داشته باشند.
بنیاد زندگی، هم خط شدن با راهتان است.
هر کس، هدف و راه جداگانه ی خود را دارد؛ راهی یگانه و جدا از راه دیگران.
هر کنش و یا پیشامدی، درسی به همراه دارد که باید آموخته شود.
هیچ شیء، محبت، عشق یا توجه نمی تواند خلاء درون انسان را پر کند. این خلاء را تنها می توان با نگاه به درون پر کرد.
ارج نهادن به نفس، چیزی نیست که آن را به دست آورید و سپس تا ابد از آن نگاهبانی کنید، بلکه فرایندی است که همیشه نیاز به جستجو و پرورش و کار دارد.
سرگرمی، همانند روغنی است که حرکت موتور زندگی را به نرمی نگاه می دارد. بدون روغن، دنده ها گیر می کنند و از کار می افتند.
برای شما چه چیز لذت آور است؟ آن را انجام دهید، پی در پی انجام دهید، چون قلبتان را سبک می کند و معجزه گر وجودتان می شود.
زندگی در زمان اکنون، فراهم آورنده ی چیزی است که بیشتر مردم برای رسیدن به آن تلاش می کنند و چیزی جز آرامش نیست.
اگر از وابستگی به آنچه می خواهیم در زندگی مان رخ دهد، دست برنداریم، بی شک از زندگی لذت نخواهیم برد.
ثروتمند شدن یا زناشویی، هیچگاه تضمینی [ =پایندانی ] برای رهایی از نگرانی نیست. حتی ممکن است از میزان آسودگی شما بکاهد.
بیدار هدایای جهان هستی باشید، زیرا گاه، شکل های غیر منتظره [ =دور از چشم داشت ] را می نمایانند.
زندگی برای هر کس معنایی [ =چَمی ] دیگرگون از دیگری دارد.
زندگی، شما را با درسهای بی شماری رو در رو قرار می دهد؛ درسهایی که از هیچ کدام سود نخواهید برد، مگر آنکه آنها را بشناسید و پذیرای ارزشهای ذاتی شان باشید.
هر انسانی در روی زمین بایستی درسهای مقرر خود را بیاموزد؛ درسهایی که جدا و منفرد از درسهای دیگران است.
هر که شایستگی دریافت زیبایی را داشته باشد، هرگز پیر نخواهد شد.
از یک نقطه مشخص، دیگر راهی برای بازگشت وجود ندارد؛ به این نقطه مشخص می توان دست یافت.
در جدال با دنیا، یار دنیا باش.
آنچه را آفریده ام، فقط ثمره تنهایی است.
امکانات برای من وجود دارد، اما در کدام خراب آبادی پنهان شده اند؟
من درد انتظار را حس نمی کنم، از این رو وقت شناس نیستم و مانند یک گوساله چشم به راه می مانم.
کتاب باید تبری برای درهم شکستن دریای منجمد وجودمان باشد.
من فکر می کنم آدم باید وقت خود را تنها صرف خواندن کتاب هایی نماید که با چنگ و دندان دل خواننده را ریش می کنند.
قدرت فریادها به اندازه ای است که می تواند خشونت فرمانهای صادر شده بر ضد انسان را درهم بشکند.
جایی که اعتماد نیست، سخن بیهوده است.
رسیدن به قله پیروزی آسان است، به شرط اینکه راه رسیدن به قله را بشناسی و توانش را هم داشته باشی.
شعر، پویشی جاودانه در جستجوی حقیقت است.
عشق، خودرو بی نقصی است؛ راننده و سرنشین ناقص اند و راه، ناهموار.
هراس، تیره بختی است، اما شهامت را نمی توان نیکبختی دانست؛ نهراسیدن سعادت است.
آفریدگار اگر کمی عاقلانه رفتار می نمود، کافکا را در قاره آسیا خلق می کرد تا میلیونها انسان سخنانش را آویزه گوش قرار داده و تا ابد در احوالش به اندیشه و پژوهش بپردازند.
دوست، پیوندی است پدر و پسر را؛ او مهمترین نقطه ی عطف آنها است.
لازم نیست گوش کنید، فقط منتظر شوید. حتی لازم نیست منتظر شوید، فقط بیاموزید که آرام و ساکن و تنها باشید. جهان آزادانه خود را به شما پیشکش خواهد کرد تا نقاب از چهره اش بردارید. انتخاب دیگری ندارد؛ مسرور گِرد پای شما خواهد گشت.
عمری چکش برداشتم و بر سر میخی که روی سنگ بود کوبیدم. اکنون می فهمم که هم چکش خودم بودم، هم میخ و هم سنگ.
انسان در همان لحظه که تصمیم می گیرد آزاد باشد، آزاد است.
ما کودکانی هستیم که چون به خواب می رویم رویای سعادت می بینیم و چون بیدار می شویم تعبیری جز تیره روزی نمی یابیم.
بیاموز که باغ خودت را بکاری.
از روی سوالهای فرد، بهتر از جوابهای او می توانید درباره اش قضاوت کنید.
شک حالت خوش آیندی نیست، ولی ادعای یقین خنده دار است.
در این دنیا هیچ کس نمی داند که در پشت پرده ظاهری حوادث چه می گذرد. امروز به خوبی بر من ثابت شده که درباره هیچ چیز نباید از روی اسناد و ظواهر قضاوت کرد.
تصور می کنم که اگر هر کس تنها یک ربع ساعت به فکر زندگی خویش باشد و بیاندیشد که آن را اصلاح کند، هر ماه زندگی او از ماه پیش بهتر خواهد شد.
فرصت بدی کردن در هر روز صدها بار به دست می آید و فرصت خوبی کردن در هر سال، یکبار.
پیوند عشق حقیقی حتی به مرگ گسیخته نمی شود چه برسد به دوری.
حقیقت را دوست بدار، ولی اشتباه را عفو کن.
اگر بر ناتوان خشمگین شوی، دلیل بر این است که قوی نیستی.
چرب زبانان اغلب نیتی ناپاک در قلب می پرورانند.
خطاهای بشری اول رهگذر، بعد میهمان و چندی نمی گذرد که صاحبخانه می شوند.
زندگی مانند کودکی است که اگر می خواهید به خواب نرود، پیوسته باید او را سرگرم کرد.
تصور می کنم که اگر کسی یک ربع ساعت تنها به فکر زندگی خود باشد و بیندیشد که آن را اصلاح کند، هر ماه از زندگی او بهتر از ماه قبل خواهد شد.
در بازی زندگی، انسان در ابتدا گول خور است و در پایان گول زن. به عبارت دیگر، او بره به دنیا می آید و روباه از دنیا می رود.
هیچ خدمتی صادقانه تر از خدمت عاشق به معشوق نیست.
بگذار که دوستی کم کم به اوج خود برسد. اگر این رسیدن برق آسا باشد، ناگهان از نفس می افتد و متوقف می شود.
ما باید در زندگی دارای هدف عالی بوده و افق بالاتری را بنگریم زیرا بدون هدف زیستن ثمره ای جز خستگی ندارد.
عشق، نقاشی رنگ و روغنی است که طبیعت، آن را تدارک می‌بیند و ذهن، به آن شاخ و برگ می‌دهد.
صفت، دشمن اسم است.
زر اندوزانی که برای مال دنیا کیسه دوخته اند، بدانند که لباس آخرت جیب ندارد.
در جامعه ای که کارها برحسب استعداد تقسیم نشود، در حقیقت همه بیکارند.
از بین بردن یک نظریه رایج عمومی، نیازمند [ گذشت ] قرنها است.
کار و کوشش ما را از سه عیب دور می دارد: افسردگی، دزدی و نیازمندی.
هر کس باید باغ خود را پرورش دهد.
هر چه افراد ازدواج کرده بیشتر شوند، جنایتها کمتر خواهد شد.
ازدواج مجموعه ای ازمزه هاست؛ هم تلخی و شوری دارد و هم تندی و ترشی و شیرینی و بیمزگی.
پرسش های هر کس بیش از جواب هایش او را می شناساند.
سرنوشت یک ملت غالبا بستگی به خوب کار کردن و یا خوب کار نکردن دستگاه گوارش نخست وزیران ملت داشته است.
آدمی هرگز بدکار و پلید به دنیا نمی آید.
بر سر دوراهی های زندگی گاهی اتفاق می افتد که عاطفه و وظیفه با هم تماس پیدا می کنند؛ کسانی که از عاطفه پیروی کنند، همیشه از خود شادمانند، اما مردمی که در این گونه از مراحل، تبعیت عقل و وجدان را ترجیح داده و انجام وظیفه نمایند، غالبأ از کرده ی خود پشیمان هستند.
دو چیز برای من به معنای زندگی است: آزادی و بانویی که او را دوست دارم.
سعادت جز رؤیا چیز دیگری نیست، فقط به نظر حقیقت دارد؛ چه وقتی انسان می خواهد میزان زندگی را حساب کند نباید اندازه ی لذتها را بسنجد بلکه باید رنجهایی را که از آنها رهایی یافته است نیز در نظر بگیرد.
ادب، چیزی غیر از گفتار و رفتار توام با مهربانی نیست.
زنها مثل ماهی هستند؛ به دست آوردن آنها آسان و نگهداشتن آنها مشکل است.
کسانی که می توانند حرفهای پوچ و بی معنی را در باور تو بگنجانند، می توانند تو را مجبور به انجام کارهای وحشیانه کنند.
از کشوری که بهای خدمتکاران و دانشمندان را نداند و از آنان سپاسگزاری ننماید، نباید امید پیشرفت داشت.
گل را می توان زیر پا له کرد، ولی بوی عطر آنرا نمی توان در فضا كُشت.
کسی که آرزوهایش سودمند باشد، ثروتمند است.
وقتی که حرف پول پیش می آید، همه پیرو یک کیش و آیین می شوند.
همه ما در یک مذهب مشترکیم و آن، ثروت است.
آنهایی که در زبان بازی مهارت به خرج می دهند، بیشتر، نیت پلید را در قلب خود می پرورانند.
هر چه بیشتر فکر می کنم بهتر می فهمم که هیچ نمی دانم.
شما ممکن است بتوانید گلی را زیر پا لگد کنید، اما محال است بتوانید عطر آن را در فضا محو سازید.
آدم باید اول انسان باشد، بعد دکتر.
پاپ می میرد، اما دستگاه او پابرجاست.
تصادف، کلمه ای بی معنی است؛ هیچ چیز بدون دلیل به وجود نمی آید.
جنگ تهاجمی، جنگ وحشی ها است؛ آن که از خود دفاع می کند، سزاوار آن است.
دوستی، ازدواج دو روح است و در آن، ترک کردن و طلاق جایز نیست.
زمان، همه زخمها را بهبود می بخشد.
پارسایی و پرهیزگاری در قلب نشسته است، نه جای دیگر.
سرزمینی در جهان نیست که [ در آن ] عشق از عاشقان، شاعر نسازد.
کتابهای مفید، آنهایی هستند که خواننده را تشویق به تکمیل آن کنند.
ما فقیر هستیم، اما خوش سلیقه ایم.
یکی از دلایل نوینی که موجب فقر ما است، نیازهای جدید ما است.
آخرین درجه فساد، به کار بردن قوانین برای ستم است.
آن که امید دارد هر چهار فصل سال بهار باشد، نه خود را می شناسد، نه طبیعت را و نه زندگی را.
آیا در دنیا کسی آنقدر عاقل است که از تجارب دیگران عبرت گیرد؟
اختیار افکار ما نیز در دست خودمان نیست، زیرا کمابیش همیشه بی اختیار فکر می کنیم.
افرادی که بزرگترین خدمت را به دانش و فرهنگ نموده اند، نویسندگان و پژوهشگرانی بوده اند که در انزوا می زیسته اند و هرگز در گفتگوهای دانشگاهی شرکت نکرده و حقایق صد در صد اثبات نشده را در آکادمی ها ابراز نداشته اند.
برگهای کتاب به منزله بالهایی هستند که روح ما را به جهان روشنایی پرواز می دهند.
بهترین راه برای جلب نیکی، رفع بدی است.
تاریخ تنها تصویر جنایتها و تیره بختی های بشر است.
تمام هنرها برادر یکدیگرند؛ هریک از هنرها بر هنرهای دیگر روشنایی می افکند.
تمام مردم آزادی را دوست می دارند، اما مهارت عجیبی در نابود کردن آن به کار می برند.
حقایق را بگویید و مردم را آگاه سازید، هرچند مطمئن باشید که کشته خواهید شد.
حکومت کشوری که در آن گدایی به صورت حرفه در آید، بد و فاسد است.
خانم! زیبایی شما تنها چشم را لذت می بخشد، اما زیبایی اخلاق و فهم شما، روح را نوازش می دهد.
خدا امید و خواب را برای جبران غم های زندگی به ما ارزانی داشته است.
خوشبختی در دنیا وجود ندارد. زندگی ما عبارت است از محاکمه یا تنبیه کردن، پاداش گرفتن و یا انجام اعمال احتیاطی.
خوشبختی کالایی است که طبیعت به قیمت بسیار گران، آن را به ما می فروشد.
دوست مثل درشکه در روز بارانی کمیاب است.
سعادت مثل هر فضیلتی از دو چیز به وجود می آید، صرفه جویی و کوشش.
سعادت وکامیابی در زندگانی تابع رویدادها نیست، بلکه از خود ما سرچشمه می گیرد.
عشق، نیرومند ترین سپاه است، زیرا در یک لحظه بر قلب و مغز و جسم حمله می کند.
عشق ابزاری است که تمام دردسرهای کوچک را به یک دردسر بزرگ تبدیل می کند.
عملی اگر کاشتید، عادتی درو خواهید کرد. عادتی اگر کاشتید، اخلاقی درو خواهید کرد. اخلاقی اگر کاشتید، سرنوشتی درو خواهید کرد.
قلم روزنامه نگار مانند تیشه ای است که نمی شود آن را شکست؛ این تیشه بدین جهت ساخته شده که دنیای قدیم را ویران کند و دنیای تازه ای به وجود آورد.
کتاب بر دنیای تمدن فرمانروایی می کند.
کسانی که از حیث استعداد و طبیعت، مافوق دیگران هستند، غالبأ به خطا و گناه نزدیکترند، زیرا هیچ دلیلی ندارد که استعداد، اشخاص را مافوق یکدیگر قرار دهد.
سرگرم نبودن با زنده نبودن یکی است.
من دشمن تو و باورهای تو هستم، اما آماده ام در راه آزادی باورهایت، جان خود را فدا کنم.
نیش های چند مگس هرگز اسب چابک را از تاختن باز نمی دارد.
زمانی یک جامعه دارای فضیلت اخلاقی است که قانون، همه افراد جامعه را با یک چوب براند.
هر زمان احساس می کنم که درد و رنج و بیماری می خواهد مرا رنجه کند و آزار دهد، به کار پناه می برم. کار، بهترین درمان دردهای من است.
بدبختانه همنوعان ما به گونه ای ساخته شده اند که افرادی که در راههای صاف و هموار راه می روند، پیوسته در مسیر آنهایی که می کوشند راه جدیدی را باز کنند، سنگ می اندازند.
اگر می خواهید [ انسان ] شایسته ای شوید، از هوای نفس [ خود ] بکاهید.
هر کس دو بار می میرد : یکبار آنگاه که عشق از دلش می رود و بار دیگر آنگاه که زندگی را بدرود می گوید. اما مرگ زندگی در برابر مرگ عشق ناچیز است.
آنچه که در یک شب نمایش می آموزیم، از عهده یک کتاب بزرگ بیرون است.
خرابی کار یک مملکت از دو چیز است : نداشتن مردان عالم و لایق و نبودن آنها بر سر کارهای مملکت.
کسی که از مرگ می ترسد، از زندگی هم می ترسد.
برای آنکه بتوان خوب نوشت باید در یک کشور آزاد زندگی کرد.
هر چه بیشتر کتاب بخوانید، بیشتر از زندگی حقیقی برخوردار خواهید شد.
میوه ای که در دسترس ماست از میوه بالای شاخه درخت لذیذتر است، ولی میوه بالای درخت از این جهت در نظرمان جلوه می کند که دستمان به آن نمی رسد.
اگر بر ناتوان خشمگین شوی، دلیلش این است که قوی نیستی.
عشق، پارچه ی گلدوزی شده ای است که طبیعت، آن را آراسته و تخیل، نقش و نگار آن را ترسیم کرده است.
بد گمانی در افکار انسان مانند خفاش در میان پرندگان است که همیشه در سپیده دم یا هنگام غروب که نور و ظلمت به هم آمیخته است بال فشانی می کند.
بیان پرسشی بجا، یعنی به نیمه‌راه خردمندی رسیدن.
آدمی نمی تواند به طبیعت فرمان بدهد، مگر آنکه قوانین ابدی آن را بپذیرد. تنها با وجود چنین شناختی است که طبیعت فرمانبردار آدمی می گردد.
دانش یعنی قدرت.
ما باید برای خوشبخت زیستن، موقعیت های مناسب ایجاد کنیم، نه اینکه در انتظار آن باشیم.
شعر، قسمتی از دانش بشری است.
سرشت و بخت یک انسان در دستان خود اوست.
مطالعه اجمالی و جزیی در فلسفه، فرد را به تفکر و بی دینی وا می دارد، اما اگر به فلسفه عمیق بیندیشد او را به سمت دین متوجه می سازد.
انسانیت نیازمند حقیقت است.
بشر به طور معمول بر اساس سیرت خود فکر می کند و بر اساس دانش خود و افکار عمومی رایج سخن می گوید، اما عموماً بر مبنای عادت عمل می کند.
عطر گلها زمانی که در باغچه هستند، لذت بخش تر است، تا زمانی که آنها را می چینی.
دوست از دوست حق گله گذاری دارد. گله گذاری دلیل دوستی و علاقه به دوام روابط نیکو است.
گشادن عقده های درون در پیش دوستان دو تأثیر دارد؛ یکی آنکه شادی را دو برابر می کند و دیگر آنکه غم را دو نیم می سازد. زیرا آن کس که دوستان را در شادی خویش شریک می کند، سرور خاطرش بیشتر می شود و آن که غم دل به یاری همراه می گوید، بار اندوه خویش را سبک تر خواهد یافت.
دهان زشتگوی را باید با خاموشی وقار بست.
در طبیعت و اخلاق انسان هیچ ضعف و انحرافی نیست که با آموزش مناسب درست نشود.
بدتر از بیماری، وسیله ی مداوای آن است.
کتاب، سفینه ای است که اقیانوس بیکران زمان را درمی نوردد.
مطالعه، انسان را کامل می کند، سخنرانی به او حضور ذهن و سرعت انتقال می دهد، اما نوشتن، انسان را دقیق می کند.
در جهان هیچ عیبی آدمی را شرمگین تر از آن نمی کند که دیگران دروغش را کشف کنند.
پول مانند کود است؛ نیک است در صورتی که پراکنده باشد.
همه چشم امید به محبت دیگران دوخته اند و بیخبر از آنند که خود نیز می توانند عامل محبت برای دیگران باشند.
انسان دانا به جای آنکه در انتظار یک فرصت خوب در زندگی بنشیند، خود، آن را به وجود می آورد.
آنچه مردم را دانشمند می کند، مکاتبی که می خوانند نیست، بلکه چیزهایی است که یاد می گیرند.
خطاکارترین افراد کسانی هستند که عیب دیگران را می بینند.
برخی کتب را باید چشید، برخی دیگر را باید بلعید و تعداد محدودی را هم باید جوید و هضم کرد.
مرگ، این لطف را دارد که کاخ نیکنامی را بهره‌ی انسان می‌سازد و رشک و تنگ‌نظری کسان را نسبت به وی نابود می‌کند.
همان گونه که بچه‌ها از رفتن به تاریکی می‌ترسند، مردم نیز از مرگ هراسانند.
پروردگار، در آغاز یک باغچه آفرید و براستی، این باغچه ناب‌ترین شادمانی‌های انسان است.
کسی که بر جایگاه خویش منم زد بخت از وی روی بر خواهد تافت.
به این زمین گرد که به سرعت می گردد بنگر که درمان ما در آن است و درد ما نیز. نگاه کن و ببین که نه گردش زمانه آن را می فرساید و نه رنج و بهبودی حال بشر آن را به آتش می کشد، نه آرام می شود و نه همچون ما تباهی می پذیرد.
هنر برتر از گوهر آمد پدید.
نخستین مرحله ی شناخت آفرینش همانا خرد است؛ چشم و گوش و زبان سه نگهبان اویند که ناگزیر هر چه نیکی و شر است از همین سه ریشه می گیرد.
افسوس که جویندگان خرد اندکند. باید که به سخن دانندگان راه جست و باید جهان را کاوش نمود و از هر کسی دانشی آموخت و یک دم را هم برای آموختن نباید از دست داد.
دانایی توانایی به بار می آورد و دانش، دل پیران را جوان می سازد.
گوش شنونده همیشه در جست و جوی سخن خردمندانه و حکیمانه است.
خرد، برترین هدیه الهی است.
خرد و دانش مرد دانا در گفتار او آشکار است.
کسی که خرد ندارد، همواره از کرده های خویش پشیمان و در رنج است.
بی خردی، اسارت در پی دارد و خرد، موجب آزادی و رهایی است.
خرد مانند چشم هستی و جان آدمی است و اگر آن نباشد، چگونه جهان را به درستی خواهی گذراند.
خداوند درهای هنر را بر روی دانایان دادگر گشوده است.
کسی به فرجام زندگی آگاه نیست، خداوند هم نیازی به عبادت بنده ندارد.
دانش، ارزش آن را دارد که برای آن رنجها بکشی.
چراغ مایه راندن تاریکی است و بدی، جوهر تاریکی در زندگی آدمی است که باید از آن دوری جست.
بی خردی است که بگویم کسی بدی را بی دلیل انجام می دهد.
رنج منتهی به گنج را کسی خریدار نیست.
اگر برای انجام کاری بزرگ زمان نداری، بهتر است بی درنگ آن را به دیگران بسپاری.
کتاب زندگی گذشتگان، جان تاریک را روشنی می بخشد.
این جهان سراسر افسانه است و جز نیکی و بدی، چیزی باقی نیست.
کسی که به آبادانی می کوشد، جهان از او به نیکی یاد می کند.
آن که آفریننده و باشکوه است، در این جهان رنجهای بسیار خواهد دید.
جایگاه پرستش گران، کوهستان است.
آزادگان را کاهلی بنده می سازد.
فرمانروایانی که گوش به فرمان مردم دارند، در زندگی جز رامش و آوای نوش نخواهند شنید.
خسروی بزرگتر، بندگی بیشتر می خواهد.
ابلیس مانند نیکخواهان پیش می آید؛ ابتدا عهد و پیمان می گیرد، سپس راز می گوید.
آنگاه که هنر خوار می گردد، جادو ارجمند می شود.
جز مرگ را هیچ کسی از مادر نزاد.
از بزرگان تنها رنجهاست که باقی می ماند.
فرمان ایزد به جهانداران، عطا و بخشش است.
تنها اثر بزرگ و کامل اثری است که هیچ وقت شخص نمی تواند تحقق آن را تصویر کند.
دور از ذهن ترین چیز در همه ی انسانها، بی اهمیت بودنشان در تمام عرصه هاست.
انسان درگیر عشق بی آنکه چیز خاصی از رویداد بداند می تواند پیروز باشد.
نمی شود پیشاپیش هیچ رفتار ممتازی را نشان داد که پشت درهای بسته عملی نشود و نیز هیچ آرزوی عینی وجود ندارد که به راستيً بیهوده باشد.
رویایی که غیر ممکن ها را به ما وعده می دهد، به همین سبب نیز از ما کناره می گیرد، اما رویاهایی که ممکن ها را به ما وعده می دهد، وارد زندگی می شود و تنها در این زندگی راه خود را می یابد.
هرگونه تغییر در برنامه ی روزمره، روح انسان را آکنده از شادابی می کند.
هر کسی خود را در رویا برای لحظه ای سر کرده ی ارتش می پندارد که از نفربَرها گریخته است.
همه ی انسان های کم قابلیت آرزو می کنند که شخصیت برتر و انسان مُهلک [ =نیست کننده ] بشوند.
درک فوق العاده ضرورتی است تا در مواجهه با روزهای تیره بتوان ترس را حس کرد.
آنچه کسی احساس می کند، هرگز نمی توان به درستی بازگو کرد.
اگر مرا همتای خود می پندارید، پس بر بند کفاره ام بکشید. اگر به گونه ای دیگر [مرا] تصور نمی کنید، می خواهم که بر دارم زنید.
هر چیزی که روزی از آنِ ما بوده، حتا اگر به شکرانه ی همزیستی تصادفی یا دلبستگی های مشترک بوده باشد، به خود ما تبدیل می شود، برای این که از آنِ ما بوده است.
همه ی چیزهایی که از دید ما ناپدید می شوند، در درون ما هم ناپدید می شوند.
گربه جلو آفتاب پهن می شود و می خوابد. انسان درون زندگی با تمام پیچیدگی هایش پهن می شود و می خوابد. نه این و نه آن، خود را از قوانین سرنوشت ساز رها نمی سازد، تا آن گونه که هستند، باشند. هیچ کس تلاش نمی کند تا وزنه ی هستی را از جا بردارد. در جمع انسانها بزرگ ترین ها عاشق شهرت اند.
تنهای تنها بودن چه خوب است؛ انسان می تواند با خود بلند بلند سخن بگوید و قدم بزند، بی آنکه نگاه ها مزاحم اش شوند، می تواند درون رویایی ناخواسته به پشتی تکیه دهد!
زندگی روستایی حتا آنها را که توجهی بدان نمی کنند به خود جلب می کند.
تنها در عشق و درگیری ها است که حقیقت ما روشن می شود.
آینه ای وجود ندارد که بتواند ما را به خود ما به هیات موجودی خارجی نشان دهد، چرا که آینه ای نیست که بتواند ما را از درونمان بیرون بکشد. پس روانی دیگر و نظمی دیگر برای نگریستن و اندیشیدن دیگر لازم است.
زندگی بیش تر با یاد سرما ناآرام است تا با خود سرما.
آرامش تنها از آرامش نشات می گیرد.
اگر مردم بستایند، بهتر از آن چه احساس می کنند، تاثیر می گذارد، چرا که در ستایش، خویشتن را فراموش می کنند.
نوشتن بهتر از بی باکانه زیستن است.
من در شناخت خویشتن خویش دریانوردم.
این انسانها که همواره مرا در بر می گیرند، ارواحی هستند که مرا نمی شناسند و روز به روز با همنشینی و شیوه ی سخنوری خود وانمود می کنند که مرا می شناسند.
زندگی برای ما همان چیزی است که از زندگی جدی برداشت می کنیم.
ما تنها دارنده ی ادراک شخص خود هستیم و باید از این پس، بر آن و نه بر آنچه که می بینیم واقعیت زندگی مان را بنا کنیم.
هر چیز وقتی پدید می آید، به خوبی می توانیم پدید آمده را به سان میرنده احساس کنیم.
همیشه پس از آن که روز از راه برسد، مثل همیشه دیر خواهد شد.
رویای من از قدرت اراده ام آغاز شد.
من اغلب نادانسته به همه چیز شک می کنم، اغلب در جست و جوی خط مستقیمی هستم که با هستی من برابری کند و آن را مستقیم در اندیشه و آرمانم درک کنم، فاصله های کمتر کوتاه میان دو نقطه.
این کار ما نیست که آشکار بدانیم چه کسی هستیم؛ آن چه ما فکر و احساس می کنیم همواره برگردانی است از اینکه، آنچه می خواهیم، هرگز نخواسته ایم و به احتمال زیاد هرگز کسی نخواسته است.
وقتی می نویسم دردم را فراموش می کنم، مانند کسی که پیش از بهبود بیماری بتواند بهتر نفس بکشد.
اگر به اجبار از چیزی خشنود شوم آن چیز همیشه برایم رخ خواهد داد؛ چرا که برای من قناعت [ =بسنده کاری ] به معنای از دست دادن یک رویا است.
رنج کشیدگان راستین گردهم نمی آیند و گردهمایی تشکیل نمی دهند. هرکس رنج می کشد، به تنهایی رنج می کشد.
تنهایی رفتار مرا رقم می زند نه انسانها.
هرگز تردیدی به خود راه ندادم که همه بر من خیانت می کنند و باز هر بار هم که خیانت می کردند غرق در شگفت می شدم.
هرگز برای نقص اندیشه همدردی وجود ندارد.
ما با رفتارمان، یعنی خواسته هایمان زندگی می کنیم.
رفتار، درایت [ =دانایی و آگاهی ] راستین است. من همانی خواهم بود که می خواهم باشم.
کامیابی در کامیابی نهفته است، نه آنکه انسان از شرایط کامیابی برخوردار باشد.
هر زمین گسترده ای شرایط قصر شدن را داراست.
انسان اگر خویشتن خویش را می شناخت بر خود عشق نمی ورزید.
چون چیزی از هم نمی دانیم، یکدیگر را درک می کنیم.
آنچه که ما زندگی کرده ایم، سوء تفاهمی شایع است، حد میانه ی شادمانه ی عظمتی که وجود ندارد و خوشبختی، که نمی تواند عینیت یابد.
هر کس که در جمع مردم عادی نباشد، فرمانروا است.
کسی که مرزهای روان خود را می شناسد می تواند بگوید من، منم؟
آشنایی سطحی برای هنرمند بسیار کم است، او را می آزارد و از تاثیرش می کاهد.
هر انسان امروزی که تندیس اخلاقی و چارچوب فکری اش عقب مانده یا بدوی نباشد، عاشق می شود.
نه عشق، اما اصول تشکیل دهنده ی عشق ارزش زحمت را دارد.
تنها اندیشه می تواند بدون آسیب به شناخت واقعیت نایل آید.
خالص بودن، نجیب یا قوی بودن نیست، بلکه خود بودن است. کسی که عشق ارزانی می دارد، عشق را می بازد.
زن سرچشمه ی خوبی برای رویاهاست. هرگز او را لمس مکن!
رویاها همواره رویا می مانند. پس نیازی نیست که لمس شان کنی. اگر رویای خود را لمس کنی خواهد مرد.
ما هرگز به کسی عشق نمی ورزیم. تنها به پنداری که از کسی داریم عشق می ورزیم. ما به – سرانجام شخصی خود – نظر شخصی خود عشق می ورزیم.
دوست ندارم کسی چیزی به من هدیه کند، چرا که طرف مقابل با اهدای آن می خواهد مرا موظف کند تا مانند او چیزی هدیه کنم؛ حال به خود اهدا کننده یا سایرین.
زندگی مان را چنان سامان دهیم که برای همنوعان خود اسرارآمیز جلوه کند، به گونه ای که اگر کسی ما را بهتر از همه می شناسد، چون سایرین از نزدیک ترین فاصله نشناسد.
چه دردناک است همه چیز، وقتی به مثابه ی انسانی آگاه غرق در تفکر می شویم و به عنوان موجودی اندیشه ور دوباره ادراک در وجودمان گسترش می یابد، به گونه ای که در می یابیم، می دانیم!
زندگی یعنی چیزی از خود ندانستن، از خود کم دانستن، یعنی اندیشیدن، به خود آگاه بودن، آن هم ناگهانی مثل این لحظه ی آرام، یعنی یکباره مفهوم وحدت درون و واژه ی جادویی روان را یافتن.
تمام گذشته ام چیزی است که نمی خواهم بوده باشم.
این قاعده ی زندگی است که می توانیم از همه ی مردم بیاموزیم و باید بیاموزیم.
و همه ی ما، انسانها، خانه ها، سنگها، پوستر ها و آسمان مجموعه بزرگی از دوستانیم که در جستجوی جدل با کلمات در حرکت جمعی بزرگ سرنوشت ایم.
ما باید سرنوشت خود را مثل اندام مان بشوییم و شیوه ی زندگی مان را مانند لباس هایمان عوض کنیم.
خوک هایی وجود دارند که از کثافت خود متنفرند، اما نمی توانند آن را از خود دور کنند.
ما با غریزه ی جنسی عشق نمی ورزیم، بلکه تحت شرایط احساسی دیگر عشق می ورزیم و در حقیقت این شرایط، همان احساس دیگر است.
کسی که هرگز تحت فشار نزیسته باشد، آزادی را لمس نمی کند.
تمدن، تربیت نهفته در طبیعت است.
در هماهنگی جهان طبیعی و مصنوعی، طبیعی بودن، از روان شایسته و بلند مرتبه ی انسانی شکل گرفته است.
هر روز، روزی است که هست و هرگز در جهان روزهای هم شکلی وجود نداشته است.
برخی برده به دنیا می آیند، دیگران برده می شوند و باز عده ای به سوی برده داری جذب می شوند.
تعریف کردن یعنی اقرار [ = گواهی ]، چیزی که دیگران دوست دارند بشنوند چیزی نیست که دیگران بگویند و آنها تعریف کنند.
کودکان موجودات ادبی هستند، چون همان گونه که احساس می کنند، سخن می گویند و نباید مثل کسی احساس کنند که مثل کس دیگری احساس می کند.
وقتی سنگی را از زمین برمی داری، مردم زیر صخره های انتزاعی بزرگ آسمان نامفهوم آبی مثل سوسک درهم می لولند.
هنر ما را به گونه ای رویایی از درد هستی رها می سازد.
رنج های مشترک در پیوند با ما هستند و حقیر اند، چون رنج ها حقیر اند.
لذتی که هنر بر ما ارزانی می دارد، نیازمندیم و چون به گونه ای هنر ما نیست، نه وجهی می پردازیم و نه تاسف می خوریم.
تحت عنوان هنر، همه ی چیزهایی که باعث سرورمان می شود، بی آنکه در ارتباط با ما باشد، درک می کنیم.
متصرف بودن یعنی از دست دادن، احساس کردن بدون متصرف بودن، یعنی پاس داشتن؛ این بدان معنا است که از چیزی هستی اش را بیرون بکشی.
چیزی را بیان کردن، یعنی نیرویش را پاس داشتن و وحشت اش را زدودن.
هیچ چیز حقیقی در زندگی وجود ندارد تا از این رو حقیقی باشد که آن را انسان خوب ستوده است.
همه چیز هست چون ما هستیم و همه چیز برای آنانی که ما را در گونه گونی زمان دنبال می کنند، چنین خواهد بود که ما آن را برای خود مشتاقانه ترسیم کرده بودیم، یعنی همان گونه که به پاس خیال مان راستین بوده ایم.
همه ی ما رمان نویس هستیم، وقتی می بینیم تعریف می کنیم، چون دیدن مثل همه ی چیزهای دیگر پیچیده است.
خود را خوشبخت دانستن یعنی پی بردن به اینکه انسان از میان خوشبختی می گذرد و به زودی باید [ آن را ] پشت سر بگذارد.
همین که بتوانیم جهان را چونان خیال و تصاویر موهوم بنگریم، می توانیم همه ی چیزهایی را که برایمان روی می دهد، خیال تلقی کنیم.
انسان هرچه کامل تر، به همان نسبت غنی تر و هرچه غنی تر باشد، به همان نسبت کمتر کس دیگری می شود.
آرزوی هر روان ناب است که کل زندگی را طی کند، تجربه هایی درباره ی همه ی چیزها، همه ی نواحی و همه ی احساس طی شده گرد آورد و چون چنین چیزی غیرممکن است، زندگی فقط به گونه ی ذهنی می تواند به طور کامل طی شود.
خوشبخت کسی که با یاری خیال، شخصیت خود را ترک می کند و با تماشای زندگی غریبه ها خویشتن را مسرور می سازد و حتا نه کل تاثیرات، اما نمایش درونی کل تاثیرات را تجربه می کند.
خوشبخت کسی که از همه چیز کناره گیری می کند، چرا که از همه چیز کناره گرفته است و برای خود چیزی نگاه نداشته است که بتوان آن را برگزید.
من آنچه را که آرزو نمی کنم، آرزو می کنم و از آن چیزی دوری می گزینم که ندارم. من نه می توانم هیچ باشم و نه همه چیز؛ من پل گذر میان آنی که ندارم و آنی که نمی خواهم، هستم.
با دقت باید زیست تا بتوان وجود داشت.
سپاسگزار ایم، اگر انسان های اندیشه مندی شویم.
همیشه انسان حلزونی بهتر است، چرا که عشق می ورزد و بی خبر است.
زالو بی آنکه خود بداند، دور کننده است.
زندگی، شیب در حال سقوط و جلگه ی پهناور زیر پای ارتفاعات و قله ها است.
هرچه در ما وجود دارد پیشامد گونه و فریبکارانه است و بلندایی که در درونمان داریم، در درونمان نداریم؛ ما در بلندی ها، بلندتر از بلندای خودمان نیستیم.
حتا آن چیزی که در زیر پاهایمان لگدمال می کنیم، ما را می خیزاند و اگر بلندتر بایستیم به این سبب است که در جای بلندتری ایستاده ایم.
همه چیز بر بستر افسانه آرمیده، اما حتا افسانه هم کار ما نیست.
هر کس غرور خود را دارد و غرور هر کس او را به فراموشی می سپرد، چرا که کس دیگری با همان روان وجود دارد.
کسی که چشم های مرا ببندد نابینایم نمی کند، مانع از دیدنم می شود.
وقتی مرگ شباهتی به خواب ندارد، چرا باید مرگ، خواب باشد؟
مرگ، شباهتی به خواب ندارد، چرا که انسان در خواب زنده است و می خوابد.
گاهی وقت ها به نظرم می رسد همه چیز نادرست است و زمان فقط فضایی است برای اشتباه گرفتن آرامش؛ چیزی که برای زمان ناشناخته است.
از دو چرخ یک محور همیشه یکی جلوتر حرکت می کند، حتا اگر به بخش های شکننده ای از میلی مترها مربوط باشد.
با مرگ طبیعت، خود ما هم پایان خودمان را رقم می زنیم.
هر پاییزی که از راه می رسد، به آخرین پاییزی که تجربه خواهیم کرد نزدیک است.
انسان به هر میزان از مقام برتری برخوردار باشد، باید به همان نسبت از بسیاری از چیزها چشم پوشی کند.
به چنگ آوردن چیزی که نتوان به چنگ آورد، هنر است.
خود را بیان کردن همیشه به معنای خطا رفتن است. همواره بر خود آگاه باش؛ خود را بیان کردن برای تو مفهومی جز دروغ گفتن ندارد.
کاهلی بیش از هر چیزی آرامش بخش است.
هیچ کس نمی تواند شاه جهان باشد، این یک رویا است و هر یک از ما که به درستی خود را بشناسد، می خواهد شاه جهان باشد.
ما دارنده ی آن چیزی هستیم که از آن کناره می گیریم، چرا که آن را در رویا دست نخورده پاس می داریم.
آزادی، فرصتی برای گوشه گیری است؛ تو اگر بتوانی خودت را از انسانها جدا کنی، آزادی.
اگر برای تو آسان نیست که تنها زندگی کنی، پس برده به دنیا آمده ای.
وای بر تو، اگر تنها فشار زندگی وادارت کند که برده شوی.
مرگ،رهایی است؛ چرا که مردن یعنی به هیچ کس دیگر نیاز نداشتن.
کسانی که عشق را هدر دادند، خود را از پیروزی ای که دار و ندارشان به شمار می رود، آزاد می بینند.
مرده می تواند بدریخت باشد، اما نیرومندتر است، چرا که مرگ، او را آزاد کرده است.
پول، زیبا است، چون به معنای آزادی است.
دانش ما كُره ای است که هرچه گسترش می یابد، به همان نسبت درمی یابیم که کدام چیزها را نمی دانیم.
انسان با وجود شرورهای جهان نمی تواند لطف بی نهایت آفریدگار دانایی جهان را بپذیرد.
فضا، روان اشیاء است. هر چیزی بیان خاص خود را دارد و این بیان از بیرون به سراغ اش می آید.
همه چیز از بیرون می آید و حتا روان انسان هم شاید چیزی جز تابش خورشید نیست که می درخشد و در زمین دربند شده؛ زمینی که سطح آن انباشته از کثافتی است که اندام ما است.
بسیار شگفت آور و قابل توجه است که انسان به سادگی نمی تواند واژه هایی بیابد که با آنها تفاوت میان انسان و حیوان را تعریف کند، با وجود این، یافتن شکل و شیوه ای که بتوان انسان بلندپایه را از انسان میانه تمییز داد، آسان است.
انسان بلندپایه بسیار بالاتر از انسان عادی است تا انسان عادی از میمون عادی.
همیشه حقیقت، حتا اگر نادرست هم باشد، آن سوی خیابان دیگر جا می گیرد.
همیشه خشونت به هر شکل ممکن برای من شکل نابخردانه ای از نادانی انسان ها بوده است.
ما هرچه درباره ی چیزی که اراده به دانستن اش را داریم بالاتر برویم، به همان نسبت از چیزی که می دانیم نزول می کنیم.
بین زندگی انسان و حیوانات هیچ تفاوتی وجود ندارد جز در شکل و شیوه ای که اشتباه می کند یا خودش را باز نمی شناسد.
امید برای کسانی وجود دارد که از آرزو برخوردارند و عشق برای کسانی وجود دارد که برایشان دادن به معنای گرفتن است.
چون هیچ زمان نمی توانیم همه ی اساس یک سؤال را بشناسیم، از این رو هیچ زمان هم نمی توانیم آن را پاسخ دهیم.
برای رسیدن به حقیقت با کمبود ارقامی مواجه هستیم که برای این مهم کفایت می کرد و رویکرد فکری چیزی است که همواره این ارقام را تکمیل می کند.
اصلاح طلب انسانی است که وضعیت بحرانی جهان را در سطح می شناسد و تصمیم می گیرد آن را مداوا کند، اما اساس کار را خراب تر می کند.
چیزی که در اساتید و شناسندگان نامرئی ها توجه مرا دامن می زند این است که می خواهند با نوشتن، اسرارشان را با ما در میان بگذارند یا تحمیل کنند، اما جملگی بد می نویسند.
من به استادهایی که حتا نمی توانند ناظم مدرسه شوند بدبین هستم.
ریاضی دان های بزرگی وجود دارند که در تمرین جمع ساده اشتباه می کنند. این رفتار دلیل بر بی دقتی است و برای هر کسی می تواند پیش بیاید.
هر روان شایسته ی خویشتن خویش میل دارد زندگی را در بی نهایت به پایان برساند.
خشنود بودن نسبت به هر آنچه انسان دریافت می کند، شیوه ی تفکر بردگان است.
در همه ی دروه های تاریخ، آنهایی که می توانستند چشم هایشان را بر روی کل خستگی ای که مجموعه ی کل خستگی ها است – چرا که همه چیز را به همان شکل جنون آمیز دارا است – ببندند، نادر بودند.
درایت [ = دانایی ] را جایگزین قابلیت کردن، شکستن رابطه ی میان اراده و احساس و دلبستگی نداشتن نسبت به همه ی رفتارهای زندگی مادی، چیزهایی هستند که انسان اگر بدان ها دست یازد، ارزشمندتر از خود زندگی است.
من هرگز درباره ی هرچه که زندگی می دهد و می گیرد اشک نمی ریزم.
چیزی که نوشته شده هم یک موجود زنده است، کلمه اگر دیده یا شنیده شود کامل است.
اثری را آفریدن و پس از پایان، بد شمردن، از رنج های روان است؛ به ویژه اگر شخص بپذیرد که این بهترین اثری بود که می توانست بیافریند.
بزرگترین گناه من از دانستن سرچشمه می گیرد.
برای هرچه تلاش می کنیم، تلاش برای تایید شدن است، اما با این تایید شدن کنار نمی آییم و فقیر می مانیم، یا مدعی می شویم تایید شدن حق ما است، در آن صورت دیوانه های توانگری هستیم.
همه ی چیزهایی که در عرصه ی هنر یا زندگی انجام می دهیم، رونوشت ناقص چیزهایی است که می خواستیم انجام دهیم.
انسانها تنها یاد می گیرند که از اجداد درگذشته ی خود سودی ببرند.
یک اثر کامل حتا اگر بد هم باشد بهتر است، چون در هر صورت یک اثر است، یا سکوت واژه ها، خموشی کل روان، تا نویسنده با آن به ناتوانی رفتار خود را ثابت کند.
هنر عبارت از این است که فرصت دهیم تا سایر انسانها آنچه را که ما احساس می کنیم، احساس کنند، آنها را از خودشان رها سازیم و برای این رهایی خاص شخصیت خودمان را به آنها پیشنهاد کنیم.
برای اینکه بتوانم احساسی را که حس می کنم به دیگری بدهم، ناگزیرم احساس خود را به زبان او برگردانم.
انسان از اندیشیدن و حس کردن چیزی درک نمی کند.
همه به یکدیگر عشق می ورزیم و دروغ، بوسه ای است که با یکدیگر رد و بدل می کنیم.
نوشتن یعنی فراموش کردن؛ ادبیات خوش آیندترین شیوه ی نادیده گرفتن زندگی به شمار می رود.
در نثر، لطافت لرزانی وجود دارد که بازیگری بزرگ با آن کلمه را در ماده ی هماهنگ اندامش به راز غیر قابل درک آفریدگان مبدل می کند.
شعر، بیان آرمان با احساس به زبان دیگر است که هیچ کس به کار می بندد، چرا که هیچ کس به مانند شعر لب به سخن نمی گشاید.
چیزی که به تندی رشد نکند، در زیر وجود پیشامد گونه ی اندیشه ی ما رنج می برد.
بزرگترین تلاش ما به اندازه ی خود به زمان نیاز دارد.
من برخی شاعران غنا [ =آواز خوش طرب انگیز ] یی سرا را دوست دارم، چون از بینش درست برخوردارند و هرگز حاضر نیستند احساس یا رویا را بیش از یک لحظه به هنر منتقل کنند.
می توان در رویای چیزی زیبا غرق شد که انسان نه در عمل می تواند بدان برسد و نه در گفتار.
بسیاری از مردم از اینکه نمی توانند بگویند چه می بینند و چه می اندیشند ناخوش می شوند.
وظیفه ی کشتی، دریانوردی نیست، ورود به بندر است.
اگر قلب توان تفکر می داشت از تپیدن باز می ایستاد.
زندگی در نگاه من به مهمانخانه ای می ماند که باید در آن استراحت کنیم تا کالسکه ی غرقاب از راه برسد.
شب برای همه از راه خواهد رسید.
زندگی یعنی جوراب بافی به قصد هم نوعی. اما در کنارش افکار آزاد است و همه ی شاهزاده های جادو شده می توانند بروند و در پارک های خودشان قدم بزنند. همزمان میل عاج بافتنی از قسمت انتهایی دوباره و دوباره فرو می رود ... فاصله .... و دیگر هیچ ... .
آنچه که متفاوت مان می کند نیرویی است که [با آن] بتوانیم نقشه ها و رویاهای خود را عملی سازیم.
ما همه بردگان شرایط بیرونی هستیم.
هر یک از ما بی شمار است، بسیار است، زیادتی از خویشتن است.
مایه ی خوشبختی انسانیت است که هر انسانی فقط آنی هست که هست.
هر کس هستی خود را یکنواخت اداره کند خردمند است. چه در آن صورت هر حادثه ی کوچکی از برکت معجزه بر خوردار می شود.
کمک حسابدار می تواند خود را امپراتور روم بپندارد، پادشاه انگلستان نمی تواند، چرا که او پادشاه انگلیس است و در رویا نمی تواند جز آنچه هست، پادشاه دیگری باشد. واقعیت او، از حس کردن وا می داردش.
بهترین ویژگی در زندگی روزمره، نیروی محرکه ای است که به عمل منتهی می شود، یعنی اراده ی راسخ.
چه بر سر افسر ستاد ارتش می آمد اگر می اندیشید که هر حرکت او، برای هزار خانواده تیرگی به ارمغان می آورد و قلب سه هزار نفر را رنجور می سازد؟ این جهان چه می شد اگر ما انسان تر می بودیم؟
آدم مسرور چیره است.
اگر هر کسی فقط فکر کند که برای پیروزی به چه چیز نیاز دارد، پیروز می شود.
تا می توانید رو به روی آینه جا خوش کنید. آینه ها با ما حرف می زنند و با نگاهشان سرایی برای ما می گشایند.
هیچ چیز روشن تر از این واقعیت، فقر اندیشه را بروز نمی دهد که انسان بتواند به حساب دیگران با فراست [ =با فهم و درک ] باشد.
چیزهایی را که ما را در بر گرفته، به بخشی از خویشتن ما تبدیل می شود.
شادمانه ترین لحظه های من، لحظه هایی است که نمی اندیشم، چیزی نمی خواهم و حتا غرق رویا هم نمی شوم.
هرگز کسی را سراغ نداشتم که بتوانم «سرمشق» صدایش بزنم.
زندگی یعنی دیگری بودن؛ حتا احساس آنچه که امروز دریافتی و آنچه که دیروز احساس می کردی، ممکن نیست.
ما آن که می پنداریم نیستیم و زندگی، زودگذر و اندوهگین است.
زندگی کلافی است که کسی آن را در هم ریخته است. کلافی که باز و کشیده شده و یا خوب جمع شده، ثمری ندارد.
لحظه هایی وجود دارند که در تهی بودن آنها انسان خود را زنده احساس می کند و به وضعیت مثبت متراکمی می رسد.
مردان بزرگ اهل عمل، قدیسان، نه با بخشی از احساس شان که با کل شان رفتار می کنند.
احساس، زندگی را که هیچ است به بی نهایت هدایت می کند.
اگر انسان با خیالبافی زنده باشد نیرویش را صرف خیالبافی می کند و مقدم بر همه، این قدرت را دارد تا واقعیت موجود را به خود بشناساند.
اگر انسان از نظر فکری از چیزی می زید که وجود خارجی ندارد و نخواهد داشت، در نهایت هرگز نمی تواند تصور کند که چه چیزهایی وجود دارند.
به درد نخورها و بی اهمیت ها فضای بینابینی فروتنانه میانه ای در زندگی حقیقی ما می گشایند.
درک احساس یک راز دشوار است. مثل اینکه کسی ناظر کشتاری باشد و همزمان به درگیری های بی اهمیت اجتماعی بیندیشد، یا هنگام تماشای سنگی کوچک بر سطح خیابان، هیچ تصویری جز هستی خود را دامن نزند.
اندوه تلاش گران سخت کوش بدترین نوع اندوه است.
مجسمه اندامی مرده است که با قلم کنده کاری شده تا مرگ را در ماده ای ابدی نگهداری کند.
زندگی به خودی خود یعنی مرگ، چون در زندگی خود روزی نمی یابیم که با گذارآن یک روز از زندگی مان کاسته نشود.
من ادراک شکست را با خود مانند پرچم پیروزی به هر سو می کشانم.
بزرگترین هراس خود را نه فقط در زندگی جهان هستی، بلکه در روان شخص خود مانند رویدادی بی ارزش نگریستن، سرآغاز خردمندی است.
نه رنج انسانی بی نهایت است و نه رنج ما ارزش برتری از خود رنج را دارد که باید تاب آوریم.
اینکه زندگی، دردناک یا اندیشیدن به زندگی، دردناک است، نادرست است.
همه چیز هیچ است، درد ما هم همین طور.
نجیب زاده کسی است که هیچ وقت فراموش نمی کند تنها است.
هر یک از ما جامعه ای کامل است.
زمانی چیزهایی مرا به خشم می آورد که امروز باعث خنده ام می شوند. برای این کار پایداری لازم است تا با آن، انسان های میانه ی اهل عمل بر شاعران و هنرمندان خنده سر دهند.
مزیت خیال پرداز در این است که، خیال پردازی عملی تر از زندگی است و خیال پرداز از زندگی لذتی گسترده و بسیار گونه گون تر از اهل عمل می برد.
زندگی یک حالت فکری است و همه چیزهایی که انجام می دهیم یا می اندیشیم، برای ما به نسبتی که معتبر می پنداریم، معتبر است.
همه ی چیزها، حال هر قدر هم که حقیر باشند وقتی از آن من نباشند همواره برایم جاذبه ای شاعرانه دارند.
هیچ چشم داشتی آزار دهنده تر از چشم داشت چیزهایی که هرگز وجود نداشته، نیست.
کسی که بتواند بنویسد، می تواند ویرانی رویاهایش را آشکارا تماشا کند.
برای کسی که خیال اش در سطح پوست جای دارد، ماجراجویی یک قهرمان رمان، هیجان شخصی و چه بسا بیشتر است.
تنها آنچه که ما در خیال اش به سر می بریم، به راستی خودمان هستیم و هر آن چه باقی می ماند، چون به حقیقت پیوسته است، به جهان و مردمان بستگی دارد.
ما هیچ چیزی را عملی نمی سازیم؛ زندگی مثل آهن ربا ما را جذب می کند و ما بیهوده می گوییم: «من حرکت می کنم.»
زندگی سفری تجربی است که ناخواسته دامن زده می شود.
انسان هیچ وقت به اندازه ای که اندیشیده، زندگی نکرده است.
وقتی شاهد رقص باشم با رقص همراه می شوم.
این همه مدت زیسته ام بی آنکه زیسته باشم! این همه اندیشیده ام بی آنکه اندیشیده باشم!
ما در این جهان، حال ارادی یا غیر ارادی، مسافران میان هیچ و هیچ ایم، یا میان همه و همه ی مسافران مخالف سفر، حق نداریم برای دردسر مسیر سفر ارزش چندانی قایل شویم.
همین که انسان کاملاً دور دنیا را بگردد و به همان دریاچه ی مرغابی که از آنجا راه افتاده برسد، آنجا انتهای جهان است؛ در حقیقت، انتهای جهان مثل ابتدای جهان است.
زندگی همانی است که ما از آن می سازیم.
آنچه ما می بینیم چیزی نیست که می بینیم، بلکه آنی هست که ما هستیم.
تجربه های زندگی به ما چیزی نمی آموزد، همان گونه که تاریخ هم ما را از چیزی آگاه نمی کند. تجربه ی حقیقی زمانی به دست می آید که ارتباط با واقعیت را محدود کنیم و کاهش ارتباط را نیرو بخشیم.
هر غروب خورشید، غروب خورشید است؛ ضرورتی وجود ندارد که انسان غروب خورشید را در قسطنطنیه تماشا کند. اگر رهایی در درونم نباشد در هیچ جای دیگری هم نیست.
ما هرگز نمی توانیم از خویشتن خویش پیاده شویم، هرگز به کس دیگری مبدل نمی شویم، مگر اینکه خودمان را با وهم حساس به دیگری مبدل کنیم.
چشم انداز راستین، چشم اندازی است که خود می آفرینیم.
کسی که همه ی دریاها را درنوردیده باشد، تنها یکنواختی خویشتن خویش را درنوردیده است.
اگر بخواهم راهی سفر شوم، در سفر تنها سرنوشت رنگ و رو رفته ی چیزی را می بینم که بدون سفر دیده بودم.
هرجا که باشم خودم هستم، حال چه با مشرق زمین و چه بی مشرق زمین.
کسی که سفر می کند ناتوان از احساس است. برای همین هم کتابهای سفر در نقش کتابهای تجربه، چنین کم محتوا هستند و ارزش آنها قدردان خیال کسی است که آنها را نوشته است.
صرفنظر از نگاه به درون، همه ی ما نزدیک بین هستیم.
برای ما که همیشه از خویشتن خویش می گذریم چشم اندازی جز آنچه خودمان هستیم وجود ندارد، چرا که ما حتی صاحب [ =دارنده ی ] خودمان هم نیستیم. ما هیچ چیز نداریم، چرا که هیچ ایم.
هر کس اطمینان به دست آورد که همنوعان اش او را ارزشمند می شمارند، هراسی از آنها به دل راه نمی دهد.
زندگی دره ی اشک است، اما به ندرت در این دره اشک می ریزند.
اگر از زندگی سر در می آوردیم، تحمل ناپذیر می شد. خوشبختانه چنین نیست. ما با همان ناآگاهی مثل حیوانات زندگی می کنیم و مانند آنها بیهوده و عبث.
کسی که خود را بزرگ می پندارد، اعتماد چندانی ندارد که همنوعانش او را بزرگ شمارند. او می ترسد نظری که درباره ی خود دارد با نظرهایی ترکیب شود که همنوعان اش نسبت به او دارند.
خوشا به سعادت کسی که نمی اندیشد، چرا که او بر مبنای غریزه و به پاس تعریف روشن اندام خود، آن را عملی می سازد؛ چیزی که همه ی ما باید از بیراهه ها و در نتیجه ی تعریفی ورای اندام یا جامعه عملی سازیم.
ما مطلق پرست هستیم، چون به آن دسترسی پیدا نمی کنیم، اگر آن را می داشتیم دورش می انداختیم. مطلق غیر انسانی است، چرا که انسان ناقص است.
آرزوی ما شبیه بیچاره ی تنگدستی است که فکر می کند در آسمان، زمین وجود دارد.
چه بهتر که زمینی در آسمان نباشد، اصلاً هیچ آسمانی وجود ندارد؛ پس همه چیز هیچ است.
تلاش تکاملی هنرمندان بزرگ را گرامی می داریم و حیرت می کنیم. نزدیکی آنها را به تکامل دوست داریم، به هر حال آنها را دوست داریم، چرا که تنها یک نزدیکی است.
به هر میزان که زندگی با انسان میانه، سخت و بی ملاحظه برخورد کند، انسان این نیک بختی را دارد که مجبور نیست مدام زندگی را با اندیشیدن سپری کند.
اندیشه کردن یعنی ویرانی؛ خود جریان اندیشیدن، اندیشه را متهم می سازد، چرا که اندیشه تجزیه شده است.
اگر انسانها بخواهند درباره ی اسرار زندگی کاوش کنند، اگر می توانستند هزاران پیچیدگی را احساس کنند که جزء جزء رفتار روان را گوش می ایستد، هرگز رفتاری پیشه نمی کردند و حتا دیگر نمی زیستند.
انسان از بدو تولد تا مرگ به مثابه ی برده ی بیرونی خویشتن خویش، که حیوانات نیز چنین اند، زندگی می کند. او در طول زندگی اش، زندگی نمی کند، بلکه با پیچیدگی های فراخ در ابعاد گسترده به زندگی نباتی دامن می زند.
من هیچ جمله ی اسف باری را نمی شناسم که بتواند انسانیت بشر را تمام و کمال افشا کند.
انسان می تواند همسرش را انکار کند، اما پدر و مادرش را نه.
مطالعه ی روزنامه از نقطه نظر زیبایی شناسی، چه بسا اخلاقی هم همیشه پر دردسر است، حتا برای کسی که اندکی عذاب وجدان اخلاقی را بشناسد پر دردسر است.
جنگ ها و انقلاب ها هنگام مطالعه ی تاثیرشان نه باعث هراس بلکه موجب بی حوصلگی می شوند.
همه چیز بشریت است و بشریت همواره یکسان، تغییرپذیر اما اصلاح ناپذیر، در حال نوسان، اما ناتوان از پیشرفت.
تاریخ، ثبات را انکار می کند.
زندگی باید برای بهترین ها که از مقایسه ی خود سر باز می زنند، یک رویا باشد.
تجربه ی بدون میانجی، بهانه یا مخفی گاه کسانی است که بی خیال هستند.
[ همه ی چیزها ] تنها در وضعیت مناسب ارزشمند هستند.
تعریف کردن یعنی پدید آوردن، چرا که زندگی یعنی فقط زیسته بودن.
برای خوشبخت بودن، انسان باید بداند که خوشبخت است، در خواب بی رویا به هیچ وجه خوشبختی وجود ندارد.
بزرگ کسی است که به دانایی دست یابد و به فاصله ی دره تا آسمان یا کوه تا آسمان که با هم متفاوت اند، تفاوتی قائل نشود.
کسی که امکان رفتن به ارتفاع را در عضلات خود حس کند، به راستی باهوش است.
قصر باشکوه در جنگل برای کسی زیبا است که آن را از دره تماشا کند.
کل زندگی روان انسان تلاشی در سایه روشن است.
ما چیزی هستیم که در استراحت میان یک نمایش به پایان می رسیم، گاهی وقت ها به گونه ای فرار از شکاف درهای خاص به درون می نگریم، چیزی که شاید جز تصویر صحنه چیز دیگری نیست.
من مثل کسی هستم که در روی زمین در جستجوی خوشبختی است و نمی داند این وسیله کجا پنهان شده است و چیزی از آن برایش نگفته اند که چه هست. ما با هیچ کس قایم باشک بازی نمی کنیم.
اگر هر کس همه کس را دوست می داشت، همه کس صاحب دنیا می شد.
چرخ های جهان را دو چیز می چرخانند: گرسنگی و عشق.
کسی که در زمان خود سنگ تمام گذاشته، نامی جاودان یافته است.
آزادی فقط در دنیای خیال وجود دارد.
امید، با مرگ هم به گور نمی رود.
هر کجا مردی یافت شد که به مقامات عالیه رسیده، بدون شک، زنی پاکدامن او را همراهی کرده است.
هیچ جنگی غیر انسانی تر و ننگ آورتر از جنگ های متعصبانه ی مذهبی و تنفرآور حزبی که در داخل یک کشور برافروخته می شود، نیست.
در جهان تنها کسی پیروز می شود که به امید دیگران ننشیند و همه چیز را از خود بخواهد.
کسی که بیش از اندازه فکر می کند، کمتر به نتیجه می رسد.
اگر سخنان تو را اراده و عمل دنبال نکند، پس از کجا می توان ارج و بهای تو را شناخت؟ دوست عزیزم همیشه این گونه بوده و باز هم این گونه خواهد ماند. ناتوانی برای خود قانونی دارد، اما اراده جز کامیابی قانونی نمی شناسد.
با مردم زمانه همنشین باش، اما مانند آنان مباش و برای معاصرین خود مطالبی بنویس که به آن محتاجند، نه مطالبی که می پسندند.
به زنان خود به [ دیده ] احترام بنگرید. آنها گلهای آسمانی را در بستر زمین می کارند و جامه دلپذیر و زیبای عشق را می آرایند و در پرده پاکدامنی، احساسات لطیف را می پرورانند.
بیکاری نه تنها موجب پریشانی فکر و ناراحتی خیال است، بلکه کدورت و پشیمانی همیشگی و باطنی پدید می آورد.
پرهیزگاری، هرکسی را در یک لحظه پرخطر می آزماید و درست می کند.
جوانی ترکیبی از غرور و نشاط است، اما پیری خوابی از الهام و خاطرات است.
جوانی موج می زند و اقیانوس زندگی به جوش می آید. جوانان برخیزید و بکوشید پیش از آنکه روح شما تاریک شود.
حسن شهرت و نام نیک بزرگترین سعادت ها است.
شاد باد آن که روح کودکانه خویش را برای همیشه از گناه به دور می دارد.
زن، یگانه وجودی است که حقیقت عشق پاک را می شناسد.
قدرت به هر دستی که رسید، آن را مسموم می کند.
گناه هرچند افزون تر، زشتی آن در نظر گناهکار کمتر.
برتر از همه چیز، داشتن پندارهای بزرگ و قلب پاک است.
مقام عالی انسانی در برابر شما است، آن را به دست آورید.
انسان آزاد متولد شده و آزاد است. چه می شد اگر با زنجیر به دنیا می آمد؟
فردا دیگر نمی توانیم، پس بگذار امروز زندگی کنیم.
آه کاش دوران زیبای عشق جوان تا ابد سبز می ماند!
جدیت و پشتکار، مقصد را نزدیک می کند.
گردش جهان بر پایه ی گرسنگی و عشق استوار است.
بازی زندگی، بازی بومرنگ‌هاست؛ اندیشه‌ها، کردارها و سخنان ما دیر یا زود با دقت شگفت‌آوری به سوی ما بازمی‌گردند.
رهنمودهای مشخص را بطلبید تا کامیاب گردید.
جایی که راه نیست خداوند راه می گشاید.
تمام موفقیت های عظیم بر پایه ی شکست بنا شده اند.
خداوند راهها و چاههایی دارد که تو را حیران خواهد کرد.
فقط کارهای جسورانه به حساب می آیند.
هر انسانی با آگاهی کامل به آیین عشق، پا به این سیاره ی خاکی می گذارد. مشکل شما هر چه باشد، امتحان محبت است. اگر بتوانید از راه محبت در این آزمایش پیروز شوید، مسأله شما حل خواهد شد. اگر نه، آنقدر به درازا خواهد کشید تا از راه محبت، مسأله خود را حل کنید. زیرا مشکل شما مجالی برای تشرف به آیین عشق است.
زندگی، بازگشت اندیشه ها، گفتارها و کردارهای ماست که دیر یا زود به ما باز می گردد.
خداوند بخشاینده است و انسان، دریافت کننده.
قدرت شکست ناپذیر خدا هر مانعی را از سر راه بر می دارد.
همه ی امور مهم به دست کسانی انجام پذیرفته است که از آرمانهای بزرگ خود دست نکشیده اند.
جایی هست که جز تو هیچ کس آن را پر نمی کند و کاری هست که جز تو هیچ کس قادر به انجامش نیست.
خدا به زمان نیاز ندارد و هرگز دیر نمی کند.
هر آنچه از آدمی در سخن یا کردار، آشکار شود یا بروز کند، به خود او باز خواهد گشت؛ و هرچه بدهد، باز خواهد گرفت.
هر آنچه آدمی به گونه ای ژرف، احساس، یا به روشنی مجسم کند، بر ذهن نیمه هشیار اثر می گذارد و مو به مو در صحنه ی زندگی پدیدار می شود.
جز تردید و هراس، هیچ چیز نمی تواند میان انسان و بزرگترین آرمانها یا مرادهای دلش، جدایی بیفکند.
زمانی که آدمی بتواند بی هیچ دلهره ای آرزو کند، هر آرزویی بی درنگ برآورده خواهد شد.
ترس، تنها دشمن آدمی است.
اگر کسی در پی کامیابی باشد، ولی شرایط را برای شکست فراهم کند، دچار همان شرایطی خواهد شد که برای آن تدارک دیده است.
بیشتر، پیش از کامیابی بزرگ، اندیشه های عذاب دهنده می آیند.
هر موهبت والا و دلخواهی، پیشاپیش، چشم براه انسان است؛ بادا که آدمی آن را بازشناسد.
انسان، تنها آن چیزی را می تواند به دست آورد که خود را در حال ستاندن آن ببیند.
هر انسانی دارنده ی آن سرزمینی است که با چشم رؤیا می بیند.
کسی که از نفوذ سخن باخبر است، به هنگام گفتگو، دقت بسیاری به خرج می دهد.
اگر انسان برای کسی، بدبختی بخواهد، بی گمان، بدبختی به سراغ خود او خواهد آمد و اگر بخواهد به کسی کمک کند تا به کامیابی برسد، همانا راه کامیابی خود را هموار کرده است.
در بازی زندگی، محبت و نیک خواهی بر هر تدبیری پیروز می شود.
تنها دشمنان انسان، در درون خود او هستند.
شگفتا که اگر آدمی برای کسی برکت بخواهد، توان آزار رسانیدن را از او خواهد گرفت.
خیرخواهی انسان نیک خواه، پیرامون او، هاله ای بزرگ از پشتیبانی می آفریند.
تا خود را توانگر احساس نکنی، توانگری ات آشکار نخواهد شد.
به محض آرام شدن دریا، کشتی های انسان از راه می رسند.
تا زمانی که آدمی در برابر شرایطی پایداری کند، آن را به سوی خود خواهد کشید.
هر وضعیت ناهماهنگ، نشانه ی ناهماهنگی در درون خود آدمی است.
اگر در باطن انسان، ذره ای واکنش هیجانی نسبت به شرایط ناهماهنگ وجود نداشته باشد، آن شرایط برای همیشه از سر راه او کنار می رود.
چه بسیار پیش آمده که آدمی با دیدن بدیهای خود در دیگران، شفا یافته است.
زندگی، یک آینه است؛ و ما در دیگران، بازتاب چهره ی خودمان را می بینیم.
گذشته و آینده، دزدان زمان هستند.
انسان باید رها در لحظه [ =دم ] زندگی کند.
آدمی، تنها آنچه را که می دهد، باز می ستاند. بازی زندگی؛ بازی بومرنگها است.
هر اندازه دانش آدمی بیشتر باشد، مسئولیت او افزونتر می گردد.
انسان، تنها می تواند آن باشد که خود را چنان بیند؛ و تنها می تواند به جایی برسد که خود را در آنجا ببیند.
به محض اینکه انسان از قانون پیروی کند، قانون به فرمانبرداری از او درمی آید.
برای شفای تن باید روح را شفا داد.
تا زمانی که در جاسنجاقیت، کبریت سوخته افتاده باشد، توانگر نخواهی شد.
قانون، همواره پشتیبان کسی است که بی باکانه، ولی خردمندانه خرج می کند.
اگر کسی وانمود کند که دارا و کامیاب است، میوه‌اش را در زمان آن درو خواهد کرد.
تا زمانی که انسان، هرچه ترس را از ذهن نیمه هشیار خود نزداید، او را شادی و آرامشی نیست.
ترس تو است که شیر را درنده می کند.
عشق راستین از خویشتن، آزاد است و از هرچه ترس، رها.
عشق راستین بدون هیچ چشمداشت یا اندکی امید، خود را بر معشوق فرو می باراند.
عشق راستین، شادمانی‌اش در بخشیدن است، نه ستاندن.
حسد، بزرگترین دشمن عشق است.
محال [ =نشدنی ] است آدمی بتواند چیزی را به دست آورد که خود هرگز نبخشیده است.
عشقی در حد کمال ببخش تا عشقی در حد کمال بستانی.
هیچ انسانی تا عاشق کار خود نباشد، کامیاب نمی شود.
تصویری که نقاش، تنها از روی عشق (به هنرش) می آفریند، بزرگترین شاهکار او به شمار می رود.
آثار هنرمندی که برای گذران زندگی کار می کند، همواره فراموش می شود.
زمانی که انسان با خشنودی و بدون ترس خرج کند، راه را برای سرازیر شدن پول بیشتر می گشاید.
آزمندی، ریشه ی همه ی بدیها است.
محبت و خوش قلبی در کسب و کار نیز گرانبها است.
اگر خطای گذشته را نمی توان جبران کرد، دست کم اثر آن را با مهربانی در حق کسی دیگر می توان از بین برد.
بخشیدن، راه ستاندن را می گشاید.
آنچه را که آدمی در دیگران سرزنش می کند، به راستی، به سوی خود می کشد.
انسان به هنگام خرده گیری یا سرزنش دیگران، به سیم لُخت برق دست می زند و هر آن، ممکن است ضربه ای هولناک بر او وارد آید.
تنها راهزنی که دار و ندار آدمی را به تاراج می برد، اندیشه های منفی خود او است.
پدر و مادر هرگز نباید فرزندان خود را به داشتن پیشه ای وادار کنند.
گاه رویدادی بس ناچیز می تواند نقطه ی عطف زندگی انسان باشد.
خشم نمی گذارد که انسان، پیش چشم خود را ببیند و سبب همه ی تصمیم گیری های نادرست است که به شکست می انجامد.
آدمی، تنها با پیش تاختن به سوی چیزی که از آن می هراسد، می تواند بر ترس خود چیره شود.
هر گاه آدمی، [چیزی را] با باور بخواهد، باید بستاند؛ زیرا خدا چاره‌ساز است و تدابیر خود را می آفریند.
برخی از مردم، بخشندگانی خوشدل، ولی گیرنده‌ای ناپسند هستند.
آدمی باید آنچه را که در ازای کار خودش به او بازمی گردد، در نهایت لطف بپذیرد؛ مفت داده‌ای، پس مفت بگیر!
انسان با هر دست بدهد، با همان دست می گیرد و همیشه میان داد و ستد، موازنه ای کامل برقرار است.
خداوند، گیرنده‌ی دلنشین را به اندازه‌ی بخشنده‌ی خوشدل دوست دارد.
هر معلولی زاییده ی علتی است و چیزی به نام رویداد وجود ندارد.
محال است که آدمی بتواند بیش از آنچه آسان می انگارد، به دست آورد؛ زیرا آدمی در بند اندک چشم داشت های ذهن نیمه هشیار خویشتن است.
قوه ی تخیل، نیرویی آفریننده است. همیشه باید واژه هایی را برگزید که در آن، بارقه ای از برآورده شدن آرزو باشد.
در ذهن الهی، زمان گمشده وجود ندارد؛ اگر دری بسته شود، دری دیگر می گشاید.
سری که بر پیشانی‌اش اخمی باشد، آسوده بر بالین قرار نمی گیرد.
خشم، بیزاری، بدخواهی، حسد [ =چشم تنگی ] و کین خواهی، شادمانی انسان را می رباید و بیماری و شکست و فقر می آورد.
به راستی که بیزاری، بیش از شرابخواری، خانه‌ها را ویران کرده است و بیش از جنگها، جان آدمیان را بر باد داده است.
جسورانه به شیری که بر سر راه ام قرار گرفته، می تازم و می بینم که سگ کوچک خرمایی رنگ و مهربانی بیش نیست.
آدمی، همچنان است که در دل خود می پندارد.
هیچ گاه زیر پایت را نگاه نکن، اگر نه می جهی!
قدرت، تکان می دهد، ولی تکان نمی خورد.
تنها، کارهای جسورانه به شمار می آید.
زندگی چه باشکوه می شود، اگر تن به استدلال [ =گواه آوردن ] ندهید.
خودخواهی، راهها را می بندد و خیر و خوشی را دور می کند. حال آنکه، هر اندیشه ی مهرآمیز به دور از خودخواهی، نطفه ی کامیابی را در خود می پروراند.
آنچه در حق دیگران می کنید، همانا برای خود می کنید.
هر کنشی که به هنگام خشم و بیزاری انجام پذیرد، واکنشی ناخوشایند خواهد داشت.
نتیجه ی فریب و ریاکاری، ناامیدی و اندوه؛ و راه خیانتکاران، دشوار است.
ترس و ناشکیبایی، نیروی کشش را از میان می برد؛ حال آنکه توازن، کشش می آورد.
باور، نیرومندتر از خوش بینی است.
امید به پیش می نگرد، حال آنکه ایمان، باور دارد که پیشاپیش ستانده است و هماهنگ با آن به کنش می پردازد.
تا زمانی که خواسته ی آدمی برآورده نشده است، نباید از آن با کسی سخن بگوید.
آنچه را که خدا به من بخشیده است، هیچ کس نمی تواند بازستاند، زیرا بخشش های او جاودانه‌اند.
آدمی همواره در برون، همان را درو می کند که در جهان اندیشه ی خود کاشته است.
باور بدون کنش، باور نیست. باور اگر پویا نباشد، مرده است.
اگر انسان، هدفی یا سرزمین نوید داده شده ای نداشته باشد که او را به پیش براند، به تباهی و نیستی می گراید.
در درون هر انسان، سرزمینی کشف نشده و یک معدن طلا وجود دارد.
آنچه جویای آن هستم، هم اکنون جویای من است.
برای کشیدن هر چیزی به سوی خود، باید با آن در هماهنگی کامل قرار گرفت.
هیچ چیز آنقدرها شگفت آور نیست که راست نباشد، آنقدرها شگفت آور نیست که پیش نیاید و آنقدرها شگفت آور نیست که دیر نپاید.
اگر شکست خورده باشید و به کامیابی دیگری نفرت بورزید، راه کامیابی خود را می بندید.
آن سخنی که بارقه ای از برآورده شدن آرزو در آن باشد، امورتان را دگرگون می کند؛ زیرا واژه ها و اندیشه ها، گونه ای رادیواکتیویته اند.
شور و شوق نسبت به هر کاری که انجام می دهید، در مخفی کامروایی را به رویتان می گشاید.
راز کامیابی این است که آنچه را انجام می دهید، برای دیگران جالب توجه کنید. خود، دوستدار باشید، دیگران نیز دوستدار خواهند شد.
کامیابی، راز نیست، نظام [ =سامانه ] است.
تنها آن چیزهایی را به سوی خود می کشید که بسیار به آن می اندیشید.
هیچ کس، چیزی به آدمی نمی دهد، مگر خود او و هیچ کس، در دادن چیزی به او کوتاهی نمی کند، مگر خود او.
هرچه بیشتر نفرت بورزید، بر دوام نفرت خود افزوده اید و در ذهن خود، شیاری از نفرت حک می کنید که خود را در حالت همیشگی چهره تان نشان خواهد داد.
در پهنه ی زندگی، باید با ساز زندگی پایکوبی کرد.
انسانی که به کامیابی می رسد، دیدگان خود را به کامیابی دوخته است.
آنچه را که دارید، خردمندانه به کار گیرید، تا راه را برای دارایی هرچه بیشتر بگشایید.
هر رویداد زندگی تان، تبلور اندیشه ای است که از راه ترس یا باور، به زندگی خود فراخوانده اید.
با چیزهایی که آرزومند یا نیازمند به دست آوردن شان هستید، از در دوستی درآیید.
به هرچه توجه کنید، با آن یکی می شوید.
اگر از زیر نردبانی بگذرید و به این بیندیشید که برایتان بدبختی می آورد، بی گمان، بدبختی خواهد آورد.
بدبختی، تنها به این دلیل می آید که خودتان چشم براه آن بوده اید.
هیچ انسانی برای تندرستی خودش هم که شده، نباید نفرت بورزد.
نفرت، چون بکارگیری پی در پی زهر است.
فراوانی یا کامیابی بزرگ، معمولاً زمانی از راه می رسد که هرگز چشم داشت آن را ندارید.
هرگز نگذارید که آرزوی قلبی شما به بیماری قلبی بدل شود. زمانی که بیش از اندازه چیزی را خواهانید، همه ی کشش خود را از دست می دهد.
گاه کشتی های آدمی از روی دریای بی توجهی به او می رسند.
سخن تو، روشنایی تو است.
هر هدیه ای، هزاران برابر به خودِ بخشنده باز می گردد.
در هر کنش ناشی از ترس، نطفه ی شکست نهفته است.
شخص عادی، کمابیش همه چیز را نشدنی می پندارد.
همه ی آرمانهای بزرگ با مخالفت روبرو می شوند.
به راستی که پیش از رسیدن به سرزمین نوید داده شده باید از صحرا گذشت.
هر انسانی دارای مراد دل و سرزمین نوید داده شده ای است؛ ولی چنان اسیر اندیشه های منفی خود شده اید که همه ی اینها دور از دسترس و نشدنی یا والاتر از آن می نماید که بتواند پیش بیاید.
شاید همیشه نتوانیم اندیشه هایمان را مهار کنیم، ولی سخن خود را می توانیم.
مردم گمان می کنند که با فرار از شرایطی ناخوشایند، می توانند از شر آن رهایی یابند؛ بی خبر از اینکه به هر کجا بروند با همان شرایط روبرو خواهند شد.
چیزی که می خواهم، در خانه ی خودم و در حیاط خودم است.
اگر از دشواری های خود بگریزیم، آنها ما را دنبال خواهند کرد.
از هیچ وضعیتی برآشفته نباشید تا وزن و سنگینی خود را از دست بدهد.
زمانی که دیگر از هیچ چیز آزرده نشدید، ناآرامی های برونی هم ناپدید می شوند.
هرگاه به اهمیت هر اندیشه و هر واژه پی ببرید، به این امر خو می گیرید که در هر اندیشه و هر واژه ی خود، دقت به خرج دهید.
زمانی که به اندیشه های منفی توجه می کنید، به آنها پر و بال می دهید.
واژه ها بسان اجسام یا نیروهایی مدام در جنبش اند تا در زمان خود به زندگی ِ آفرینندگان خویش بازگردند و ثمره ی خود را باز گیرند.
مردمانی که پیوسته از تنگدستی و شکست و محدودیت سخن می گویند، همانها را خواهند دروید.
برخی از مردم، آسان به ثروت دست می یابند، ولی شایستگی نگهداری از آن را ندارند.
چه بسیارند مردمانی که با شرایطی که چنگی به دل نمی زند کنار می آیند؛ تنها به این دلیل که (از نظر ذهنی) تنبل تر از آن هستند که خود را بیرون از آن شرایط تصور کنند.
برای به دست آوردن استقلال [ =خودسالاری ] مالی، باید از سر تا پا خواهش و آرزو بود.
چه خوب است که گهگاه انسان به تماشای سحر برود تا با همه ی وجود، باور کند که آفتاب بی گمان خواهد دمید.
هر روز، روزی پر اهمیت است.
اگر کامیابی بخواهید، ولی برای شکست تدارک ببینید، همان چیزی را خواهید ستاند که برایش تدارک دیده اید.
اگر خود را شکست خورده بدانید، بی تردید شکست خواهید خورد.
هر روز، سخن درست و اندیشه های درست را برگزینید.
همه ی ما گنجینه ای داریم که هرچه بخواهیم می توانیم از آن بیرون بکشیم؛ گنجینه ی گمان!
راههای خدا خردمندانه و چاره های او حکیمانه است.
هر پیشرفتی، نتیجه ی آرزو است.
به آنچه توجه کنید، با آن یکی می شوید؛ پس اگر پیوسته متوجه امور بازدارنده باشید، آنها بزرگتر و بزرگتر می شوند.
چه بسیارند مردمان کامیابی که دلیل کامیابی آنها، باور همسرشان به آنها بوده است.
آنان که در گذشته زندگی می کنند، تماس خود را با حال شگفت آور از دست می دهند.
چه بی شمارند مردمانی که مدام به انبارداری و اندوختن سرگرمند و هراسان از به کارگیری آنچه که دارند، کمبود و تنگدستی بیشتری را به زندگی خود فرا می خوانند.
تنها در کاری می توانیم کامیاب شویم که به سختی، دوستدار آن باشیم.
نوآوران بزرگ هرگز از کار خود به ستوه نمی آیند؛ وگرنه نمی توانستند به نوآوری های بزرگ دست بزنند.
هرگز کودکی را وادار نکنید چیزی بشود که نمی خواهد؛ چون جز شکست، نتیجه ای به بار نخواهد آورد.
نخستین گام برای کسب کامیابی این است که از آنچه هستید، شادمان باشید.
چه بسیارند مردمانی که از خود به ستوه آمده اند و آرزو دارند دیگری باشند؛ چنین مردمانی از باور و اتکا به نفس بی بهره اند.
هدیه ی خدا به انسان، نیرو و توان است و چیرگی بر همه ی آفریده ها و ذهن و تن خویش.
همه ی ناکامی ها از نبود نیرو و توان است.
آدمی پیوسته نتیجه ی سخن خود را می درود.
دشمنان شما همه در درون خودتان هستند.
تنها کسی که باید دگرگون شود، خودتان هستید؛ خودتان که دگرگون شوید، همه ی اوضاع و شرایط پیرامون تان نیز دگرگون می شود.
زندگی هر کس، تصویری عینی از برآورد باورهایی است که در ذهن نیمه هشیار او نقش بسته است؛ پس به هر کجا که برود، درست همان شرایط را با خود می برد.
از امور جزیی درس بگیرید تا برای اداره ی امور بزرگ آماده شوید.
ترس، تنها دشمن آدمی است؛ هرگاه بترسید، شکست می خورید.
هر شرایط ناخوشایندی که در زندگی تان پیش آید، نتیجه ی اندیشه ی منفی خودتان است؛ نتیجه ی گمانهای نادرست.
کسی که با خدا همراه است، شکست ناپذیر می شود.
اندیشه های منفی، شما را از اوج موجها به پایین می افکند.
اندیشه ها و آرزوهایتان بسان گردونه ای همواره شما را به جایی می کشاند.
آرزوهای به ستوه آورنده ی آدمی، به گونه ای اندوه بار برآورده می شوند.
در باتری اندیشه ی خود، جریانی دیگرگون را روشن کنید تا بی درنگ در جهان عینی نیز دگرگونی را به چشم ببینید.
سرزنش کنندگان همواره مورد سرزنش قرار می گیرند.
ترس و نگرانی، راهزنان زمان هستند.
ترس، بدترین دشمن آدمی است، زیرا از هرچه بترسید، همان بر سرتان می آید. به راستی، با ترس، آن را به سوی خود می کشانید.
بیزاری و ناشکیبایی، نیرو و توان آدمی را از چنگ او می رباید.
اگر رویایی در سر نداشته باشید، چه بسا در ظاهر، سخت کار کنید و باز هم به جایی نرسید.
اگر به خودتان باور داشته باشید، دیگران نیز شما را باور خواهند داشت.
هر اندیشه ی منفی، یک دشمن خطرناک است.
بسیاری از مردم، آنچه را که از هر چیز دیگر عزیزتر می دارند، از دست می دهند، چون پیوسته در بیم از دست دادن آن به سر می برند.
نمی توانید دست به کاری بزنید، اگر خودتان را در حال انجام آن نبینید.
میزان کامیابی و نیک بختی هر کس، بستگی مستقیم به میزان برابری و هم سنگی او دارد.
مهم نیست که چند بار شکست بخورید؛ دیگر بار برخیزید و از نو آغاز کنید.
زندگی، یک جدول واژه های متقاطع است. واژه ی درست، پاسخ مورد نیاز را در دسترس تان قرار می دهد.
بسیاری از مردم، مطالبی [ =جستارهایی ] را دوست دارند که آنقدر دشوار باشد که نتوانند آن را درک کنند.
مردم، آیین و رسومی را به جا می آورند که تنها نیمی از آن را درک می کنند.
حق را بشناس تا حق، تو را برهاند.
برای اینکه فروشنده ی خوبی باشید، باید برای کالاهایی که می فروشید، شور و شوق داشته باشید.
سکوت را بیاموز؛ بگذار ذهن آرام تو گوش کند و بیاموزد.
به شخصی که لباس گرانمایه داشت و حرفهای بیهوده می زد، گفتند یا لباس خود را مانند سخنانت کن یا سخنان خود را مانند لباست.
خشم با دیوانگی آغاز می شود و با پشیمانی پایان می پذیرد.
دوست تو کسی است که هر گاه کلمه حق از تو بشنود، خشمناک نشود.
اصل حاکم بر زندگی ما انسانها احساس است.
اگر دوست تو مرتکب خطایی شد، از دوستی او صرفنظر مکن؛ زیرا که انسان در معرض خطا است. تا می توانی دوست برای خودت آماده کن نه از برای مالت.
اراده انسانی، در کنار سرنوشت او ایستاده و چرخ تکامل او را اداره می کند.
اراده به گونه ای طبیعی و خود به خود تکمیل می شود؛ به شرط آنکه آموزش و پرورش نادرست سد راهش نشود.
بهترین زمان برای تربیت اراده، ایام جوانی است.
بایستی با روح خود آشنا شده و سعادت را در ژرفای روح و قلب خود جستجو کنیم.
آدمی را آزمودن به کردار باید کرد نه به گفتار؛ چه بیشتر مردم، زشت کردار و نیکو گفتارند.
انسان، معیار همه ی چیزها است.
وقتی به دنیا نگاه می کنم، بدبینم، اما وقتی به مردم نگاه می کنم، خوشبین هستم.
تنها انسان فرهیخته کسی است که آموخته باشد چگونه یاد بگیرد و تغییر کند.
جوهر و ذات خلاقیت، تازگی و نو بودن آن است و در نتیجه، ما استانداردی برای قضاوت درباره ی آن نداریم.
برای کسی که کاملاً در برابر تجربه های جدید راحت (باز) است و حالت تدافعی نمی گیرد، هر لحظه، می تواند سرشار از تازگی باشد.
من رفته رفته به یک نتیجه گیری بدبینانه و منفی درباره ی «زندگی خوب» رسیده ام. به نظر می آید که زندگی خوب شکل ثابتی ندارد، بلکه یک فرایند است؛ یک جهت است نه یک هدف.
تجربه برای من بالاترین اولویت را دارد. ملاک درستی و منزلت هر چیز، تجربه ی خود من است؛ نظر افراد دیگر و حتی ایده های خودم نیز به اندازه ی تجربیاتم اعتبار ندارند.
در ابتدای کارم این سوال را از خود می پرسیدم که: «چگونه می توانم این فرد را درمان کنم یا تغییر دهم؟» اکنون این سوال را بدین صورت تغییر داده ا م که: «چگونه می توانم رابطه ای با این فرد برقرار کنم که او بتواند از این رابطه برای رشد شخصی خودش استفاده کند؟»
برای من هیچ چیز با ارزش‌تر از تجربه نیست. ابزار سنجش درستی هر چیز برای من، تجربه ی شخصی خود من است.
نه ایده‌های کسان دیگر و نه حتی هیچ یک از ایده‌های خود من، درست تر از تجربه هایم نیستند.
این تجربه هاست که باید بارها و بارها به آن بازگردم تا به نزدیکی بیشتری از حقیقت دست یابم. تنها به این ترتیب است که آن حقیقت، بخشی از وجود من می‌شود.
چگونه این پیشامد رخ می‌دهد که هر اندازه بیشتر در خویشتن به عنوان موجودی ویژه و بی‌همتا فرو رفته و در پی هویت خویش می‌رویم، بیشتر کل انسان را در خود می‌یابیم؟
همه چیز پول است و انسان پیش از آنکه به سیاست، علم، هنر، دین و ... بپردازد؛ باید بخورد ... .
آزادی از جمله تجملاتی است که هرکسی توان کسب آن را ندارد.
هیچ کس مخالف آزادی نیست؛ نهایت امر، مخالف آزادی دیگران است.
اگر انسان در جسم خود فانی است، در عمل تاریخی خود باقی است.
انسانها با اشتراک در تولید اجتماعی وارد روابط معینی می شوند که گریزناپذیر و مستقل از اراده هایشان است.
این آگاهی انسانها نیست که هستی آنها را تعیین می کند بلکه این هستی اجتماعی آنهاست که آگاهی شان را تعیین می کند.
انسان، تنها از راه آگاهی می تواند به شأن سزاوارش دست یابد.
شیوه تولید زندگی مادی، ویژگی عام فراگردهای اجتماعی، سیاسی و روانی را تعیین می کند. این آگاهی انسانها نیست که هستی شان را مشخص می سازد، بلکه برعکس، این هستی اجتماعی آنها است که آگاهی شان را تعیین می کند.
تاریخ تمام جوامع موجود، تاریخ مبارزات طبقاتی بوده است که آزاده و برده، پاترسین و پلیبن، ارباب و سرف، استاد کارگاه و پیشه ور و روزمزد، در یک کلام، ستمگر و ستمدیده با یکدیگر ستیزی همیشگی داشته و به پیکاری بی وقفه، گاه نهان و گاه آشکار دست یازیده اند؛ پیکاری که هر بار منجر به نوسازی انقلابی کل جامعه یا نابودی همزمان طبقات در حال پیکار شده است.
رادیکال بودن به معنی فهم ریشه ای امور است، اما برای انسان، ریشه خود انسان است.
تنها با کمک حس آزادی است که جامعه می تواند بار دیگر به اجتماع انسانهایی تبدیل شود که برترین نیاز خود، یعنی تشکیل یک دولت دموکراتیک را متحقق سازند.
یونانیان، کودکی تاریخی بشریت اند؛ انسان نمی تواند بار دیگر به کودکی بازگردد، [ بلکه ] می تواند از سادگی کودک لذت ببرد و حقیقت آن را در سطحی برتر بازتولید کند.
اومانیسم، ضرورت انقلاب و رویای انسان رها شده از قید نابرابری و استثمار را تضمین می کند.
برای زنده ماندن باید خود را تطبیق داد و برای تطبیق باید در خود تغییر ایجاد کرد.
هیچ چیز عملی تر از یک نظریه ی خوب نیست.
اگر به راستی می خواهید چیزی را درک کنید، بکوشید آن را تغییر دهید.
تجربه به تنهایی تولید دانش نمی کند.
فعالیت اجتماعی نیز مثل فعالیت جسمی به وسیله ی درک و احساس، راهبری می شود.
یک آدم موفق معمولاً هدف بعدی خود را خیلی بالاتر از آخرین دستاوردش قرار نمی دهد.
به جای بخشوده شدن، بیشتر، چشم داشت دلجویی داریم، تا دوباره بدی ها را ادامه دهیم.
هرگز هیچ چیز آن گونه که باید باشد نیست.
زیباترین زیبایی ها، قرار گرفتن یک دل در صف خورشید است؛ چیزی گریزان از هر چیرگی.
زمان، آن گونه آراسته نیست که می پنداریم.
یک اثر هنری باید در نهاد قلب آفریده شود.
برای یک کودک، هیچ ترسی بزرگتر از کابوس نیست. حال آنکه ترس از مرگ، بزرگترین وحشت یک انسان سالخورده است.
همواره کوچکترین ها، نجات بخش ما هستند.
باور داشته باشیم که یک روز و تنها یک روز، دوستمان خواهند داشت و آن، پرواز مشخص قلب در روشنایی است.
ما کم و بیش همیشه به زیبایی، چهره ای فریبنده و گمراه کننده می بخشیم.
شاید بهشت جایی است که نه تهدیدی احساس می کنیم و نه نیازی به دفاع.
طبیعت، آزمونی است که ما در قلب آن قرار گرفته ایم.
آنچه وحشتناک است، تلاش نکردن برای ژرف نگری در زندگی است؛ همان زندگی ای که به ما هدیه داده اند و ما در آن، گم گشتگانی بیش نیستیم.
در اسارت جادوی زیبایی، باید آنچه را که زیبا است، با سرانگشت به دیگری نشان دهیم تا به آرامش دست یابیم.
زیبایی، چنان با بی بند و باری به بیرون برمی جهد که ممکن است لگدکوب شود.
گاهی برخی چیزها به اندازه ای به ما نزدیک می شوند که پژواک شان را می شنویم.
به سختی می توان کسی را که عاشق پژوهش است، از کتاب خواندن بازداشت.
طبیعت، کتاب همیشه بازی است که وظیفه ی باد، برگ زدن آن است.
زندگی برای خشن ترین افراد هم دشواری های بسیار می آفریند.
چهره ی زندگی حتی برای یک میلیاردر، آکنده از آزردگی، ترس، نگرانی و چشم داشت است.
جامه ی برازنده ی پارسایان، که نمی توان بهایی بر آن نهاد، از تار و پود جان است.
در کنار نردبانی که تا ستاره ها بالا می رود، از انبوه آرزومندان خبری نیست؛ دشواری کار از شمار مشتاقان کاسته است.
وقتی که اندیشه در برابر سرچشمه ای باشکوه تر از خود قرار می گیرد، از گفتن باز می ماند.
باور نداشتن به گفتار بی آلایش پارسایان، دشنام بر شکوه قهرمانانه ی آنها است.
یک نویسنده بیشتر اسیر وظیفه است تا حق.
اگرچه پنهان کردن رنج، به نیرنگ و تردستی، روا نیست، این راه در سنجش، شگردی پسندیده تر است.
همه چیز روی زمین، نتیجه ی اراده ی آدمیان است، جز نیکی که تنها نتیجه ی پذیرش کناره گرفتن آدمی است.
شگفت آور است بگویم، ولی در پنجاه سالگی تازه می توانم نخستین گام هایم را بردارم.
راستی، همچون عشق، شورش به پا می کند.
هیچ نوشته ای آنقدر دقیق و درست نیست، مگر آنکه از جریان دگرگونی های همیشگی زندگی جدا نگردد.
دلیری این نیست که زندگی را چون دوزخی در نظر آوریم، زیرا زندگی بیشتر، خود چنین است؛ پس بهتر آنکه برخلاف نماهای دوزخی اش، با هوایی بهشتی، روزگار به سر آوریم.
نوزادان، آموزندگان اندیشه اند که هرگز غم به خود راه نمی دهند.
اندوه، چون شیشه ی عطری بسیار گرانبها است؛ به اندازه ای که نمی توان برایش بهایی در نظر گرفت.
هرچه دلهره بیشتر باشد، گمانها هم بیشتر خواهد شد.
کتاب راستین همان است که پا به تنهایی ما می گذارد.
یک بار زندگی می کنیم و تنها در زمان زیستِ خود می توانیم آن را بنگاریم. خط خوردگی ها، زخم های زندگی است که پابرجا خواهد ماند.
انسان ها نمی دانند چگونه بنگرند.
نویسندگی، نخ ارتباط میان پدر و فرزند است.
هرگز برای آرامش بخشیدن و دلجویی کردن، دیر نیست.
عشق ورزیدن، بر زبان آوردن آن است. عشق یعنی خواندن کتاب دل دیگری، تا آن را همان گونه که می ستانیم هدیه کنیم.
هر کس نبشته ای است که با زبانی بیگانه نگاشته شده است.
خوانش دیگری، آسان کردن تنفس او و به عبارتی، هستی بخشیدن به او است.
شاید هر یک از ما خانه ای پر پنجره است که هر از گاه با شنیدن نام خود، یکی دو پنجره اش روشن می شود.
با آشکار شدن راستی، عشق آغاز می گردد.
نمی توان به آنهایی که بیدار می کنند و آنهایی که گمراه می کنند، محبتی برابر داشت.
بدترین کردار، چیدن گفته های راست و دروغ در کنار یکدیگر است.
هوش سرشار، به تنهایی، به ویژه هوش سرشار بدخیم، پاسخگوی هیچ دردی نیست.
در یک متری خویش با کسی گفتگو می کنیم، ولی گویی سال های نوری از ما دور است.
می توانیم از هر چیز، حتی از حقیقت، به شکلی نامناسب بهره بگیریم، همان گونه که می توانیم از همه چیز، ناب ترین ها را بهره مند شویم.
می خواهم آنچه را که مردنی است، بیشتر بكُشم، تا زندگی بخش آنچه زنده است باشم. هر اندازه دنیا بیشتر به سیاهی بگراید، نیاز افزون تری به روشنایی خواهد داشت.
اندیشه ی راستین، زودتر از همه به تکاپو می افتد.
آتش، تصمیم گیرنده است؛ آتش جان هر جا بخواهد سر می کشد. برای برافروخته شدن، تنها به یک چوب خشک نیاز دارد، یعنی تنها به یک قلب استوار.
سخنان عشق پیوسته برپا دارنده ی صومعه ی کوچکی است که درون اش گفتگویی بی پایان، جریان دارد.
عشق، زمانی است که براده های اندیشه ی ما مثل آهن ربا به درون دل دیگری بشتابد.
طبیعت نیکی چنان است که هر چه از آن داشته باشیم، کمتر خواهیم داشت.
زندگی سرشار از خوشگذرانی، بر چهره ی انسانها همچون مومی بسیار کهنه و زشت اثر می نهد.
خشونت و نرمی از یکدیگر جدایی ناپذیرند. هیچ چیز به اندازه ی پنجه ی یک گربه نرم نیست، ولی یک گربه بدون چنگال اش، دیگر گربه نیست.
اندیشیدن، نگاهی است در ژرفنای یک چاه، که سطلی را آویخته به زنجیر در آن رها می کنیم و شادمانه می خواهیم آن را در کرانه ی آبهای سیاه، رخشنده از پرتو ستارگان، دوباره باز یابیم.
افسوس که نمی توان کسانی را که از پیش در خود احساسی نیافته اند، به درجه ای بالاتر از راستی و درستی رسانید.
نویسندگی، تجربه ای خنده آور است؛ باید هزاران بار مُرد تا به تازگی آغازین بنفشه ها دست یافت.
اینکه مطلقاً [ =به تمامی ]، خودمان بمانیم، کاری بس دشوار است.
از تیره بختی، نیرویی برتر نیز وجود دارد و آن، امیدواری است.
شاعران، پرتوبخش درخشنده ترین نورها نیستند، ولی، هم اینان، نوری زیباتر از سروده دیده اند.
برای اندیشیدن، می بایست به همه چیز دست یافت.
روشنایی هستی و جهان، قلب های سوزان است.
برخی از بی سوادان می توانند نگاهی بس برتر از قبیله ی سطحی نگر باسوادان داشته باشند.
زندگی، دیوانه ای بیش نیست؛ هر گاه دلش بخواهد با نقشه ها، اهداف، محاسبات و باورهای ما مخالفت می کند.
زندگی، منطق گریز است؛ همه چیز، زندانی زندگی است، به جز منطق بی انتهای دل.
حتی نادان ترین انسان، از خود در برابر نور یک تکاپو و بیان، نگاهبانی می کند.
ساده اندیشی، همیشه محدودیتی دارد، ولی بی گناهی، سرشار از شادابی است.
مهر ورزیدن به معنای [ =چَم ] آن است که در وجود خود، به شناخت چیزی فراتر از فهم و دانایی دست یابیم.
راستی، به خرگوش ها می ماند؛ [آنها] با گوش هایشان اسیر می شوند.
کار هر کسی نیست که چرخ دنده های از هم پاشیده ای را از نو بر هم سوار کند.
هنگامی که هر کس بر جای خویش نشسته، همه چیز دارای نظم است.
اگر نویسندگان را از گذاشتن نام خود بر روی کتابی که نوشته اند، بازدارند، هیچ یک، نوشتن حتی یک جمله را آغاز نخواهند کرد.
کتابها و آثاری که بزرگی و شکوه زندگی را گسترش می دهند، بسیار کمیاب اند و تنها نام دارنده ی اثر را بر جلد کتاب، بزرگ و بزرگتر می بینیم.
یک نقاش بزرگ و یا نویسنده ای نیرومند، زمانی که بر قله ی سربلندی ایستاده، شانس کمتری دارد تا دیگران به درک راستین هنر او نائل شوند.
نویسنده ای که تنها در پی حُسن، زیبایی و کمال است، اسیر حُسن شناسی، زیبایی و کمال خواهد ماند.
اگر بر مهربانی چون اسبی لگام بندیم و سایر عضلات او را رها بگذاریم، بدون شک، کار زیبایی خواهد بود، ولی، این هنوز دست یابی بر قلب نیست.
هیچ شماره ای در قلب جای نمی گیرد، جز یک، یک و همیشه یک.
سنگی که دانش و حتی الهام را تراش می دهد و آن را تیز می کند، قلب است.
برای اینکه خردمند باشم، به خردمندان نیازمندم.
با دقت در بیان راستی و درستی، می توان به گمان دست یافت.
حقیقت، بازگرداننده ی راستی نخستین به ما است.
چشم داشتی که باید از یک کتاب داشت، این است که شفاف باشد و نور را بازتاباند.
بدبختانه، آن گونه که به آسودگی، گناهان دیگران را می بینیم، بینای گناهان خویش نیستیم.
اگر می دانستیم نوشته هایمان افشاگر همه چیز ما است، دیگر یارای نوشتن نداشتیم.
راستی، هرچه را که ما به او می دهیم، بی هیچ کم و کاست به ما بازمی گرداند.
هنگامی که خود ناچیزم، آنچه می بینم نیز بی مقدار است.
زمانی که می خوانم، چیزی است که [آن را] می جویم؛ در پی چیزی هستم که هنوز دنیا آن را نیالوده باشد.
هر کس، خود، راه خویش را می یابد.
راستی، حتی هنگامی که خوشبختی به ارمغان می آورد، گران تمام می شود.
دروغ، تمام سکه های تقلبی را به جریان می اندازد، ولی به هنگام جستجوی طلا، یکه و تنهاییم؛ همان گونه که در سوگ تنهاییم.
شگفت انگیزترین چیز، لبخند است.
زیباترین لبخندها همان است که به ناگهان بر چهره ای خاموش و غمگین نقش می بندد.
لبخند راستین، لبخند کسی است که همه چیز را یافته است: دیگر حساب یا فریبی در کار نیست.
اگر دانشی در من وجود داشته باشد، چنین است: هنر وجود داشتن به تمامی و با دقتی بی نهایت و استوار.
درک بسیاری از آدمیان، دشوار است؛ چون یا در چارچوب گفتارشان نمی گنجند، یا روح خود را از دست داده اند.
همدلی یعنی آنکه با شتاب آذرخش، آنچه را که دیگری احساس می کند، دریابیم و آسوده دل باشیم که کار نادرستی نمی کنیم.
بهترین راه احساس، نه با دست سودن، بلکه در راه دل پیش رفتن است.
اگر کسی، زندانی همیشگی گذشته ی خود نبوده باشد، برای همیشه رنگی از تبار و دودمان خویش بازگو خواهد کرد.
هنگامی که آدم، کسی یا چیزی را دوست دارد، همیشه چیزی برای گفتن یا نوشتن به او پیدا می‌کند، تا پایان زندگی.
هنگامی که آدم، کسی را دوست نداشته باشد، نه در این سوی زندگی و نه در آن سو، اهمیتی ندارد که نمی‌تواند او را ببیند.
برای سخن گفتن حتماً [=به ناگزیر] نیاز نیست واژه‌ها را به کار ببری.
لبخند از اندیشه باور کردنی‌تر است. لبخند، بسیار کارآمدتر و بسیار پُرمعنی‌تر [=پُر چَم‌تر] است.
ما گمان می‌کنیم که عاشق افراد می‌شویم. به راستی، عاشق دنیا هستیم.
در همه جا جزئیات اهمیت دارند، فقط جزئیات.
کودکی، دنیای شگفتی‌‌ست، دوست داشتنی و کسل کننده؛ هم گنج است و هم ابهام.
لبخند، مانند یک ارتش پیشتاز است. تغییر [=دگرگونی] چهره‌ای‌ست که پس از چهره می‌ماند، از چهره جدا می‌شود و در دوردست‌ها پرواز می‌کند؛ بسیار دورتر از چهره‌ای که لبخند را پدید آورده و لبخند در آن بر لب‌ها نشسته است.
هیچ چیز نگران کننده‌تر از این خُلق و خوی بزرگترها نیست که هرگاه با بچه‌ها سخن می‌گویند، شیر و شکر به گفته‌هایشان می‌افزایند، به جای اینکه بسیار ساده و آسان، همان گونه که بین خودشان سخن می‌گویند، با بچه‌ها نیز به گفتگو بنشینند.
این یک قانون کهن دنیاست، قانونی نامکتوب [=نانوشته]: هر کسی که چیزی بیشتر دارد، در همان دَم، چیزی هم کمتر دارد.
دنیا مانند انباری، یک باغ، یک اتاق پُرهمهمه و یک بازار است.
زندگی، به فیلمی از لورل و هاردی شباهت دارد. زنجیره‌ای از دردهاست که تاب آورده و سپس، به دیگران می‌دهیم.
من چیزهایی را که در دنیا وجود ندارند، چیزهایی را که اندکی فراتر از دنیا شناورند، ترجیح [=برتری] می‌دهم. من ترجیح می‌دهم وارد دنیا نشوم، در آستانه‌ی دنیا بمانم، بنگرم، بی‌نهایت بنگرم، عاشقانه بنگرم، فقط بنگرم.
تنهایی، گاه آدم‌ها را پَس می‌زند، گاه نیز تنهایی، آدم‌ها را به سوی خود می‌كِشد؛ چون به همان اندازه که دریاچه وجود دارد، تنهایی هم وجود دارد.
به راستی، کسی که از گفتگو با یک ابلهِ [=نابخرد] مسلم، لذت ببرد، ابله نیست؟
اگر آدم، دیرگاهی به چیزی بنگرد، تبدیل به همان چیز می‌شود.
آدم فقط چیزهایی را به دیگران می‌دهد که خودش دوست دارد.
هر کسی شرم و حیای خودش را دارد.
هیچ چیز دوام ندارد؛ هیچ چیز تا ابد باقی نمی‌ماند.
در جایی که فقط یک دیوانه وجود دارد، همه بی‌گمان می‌دانند که دیوانه نیستند.
اگر نتوانید پیش‌بینی کنید که در آنچه پایان می‌پذیرد، چیز دیگری آغاز می‌شود، چه بسا نگران کننده خواهد بود.
فروختن آب به کسی که در بیابان مانده، کار آسانی‌ست. هر کسی می‌تواند این کار را انجام دهد. بازاریاب راستین، کسی است که به صحرانشینان، ماسه می‌فروشد.
شیفته کردن با دوست داشتن فرق دارد [=دیگرگون است].
زندگی، هدیه‌ای‌ست که من، هر بامداد که از خواب برمی‌خیزم، روبان‌های دُور آن را به آرامی باز می‌کنم.
زندگی، مانند جریان آب یک رودخانه است.
دیروز، با همه‌ی جوانی‌اش، دیگر نیست. امروز، اینجاست و به زیبایی می‌گذرد.
بهتر است آدم کارهای کمی انجام دهد، ولی از آنها لذت کامل ببرد.
اسراری در این سوی زندگی وجود دارند و اسراری در آن سو. همه جا پُر از اسرار است؛ بهتر آنکه اسرار را پذیرا باشیم و چیزی نپرسیم.
کسی که بتواند کارهای کوچک‌تر را انجام بدهد، در کارهای بزرگتر هم کامروا می‌شود، یا برعکس.
به باور من، هیچ چیز را نباید نادیده گرفت.
برخی چیزها را نباید گفت. برخی چیزها را اگر بگویی، رخ می‌دهند.
زمانی که آدم بچه دارد، باید در اندیشه‌ی تربیت [=پرورش] او باشد.
رازها روی نوک زبان ما مانند فلفل قرمزند؛ دیر یا زود، زبان‌مان را آتش می‌زنند.
آدم، همیشه کم و بیش، عاشق است.
حقیقت [=راستی]، باور نکردنی‌ست.
یک زن به تنهایی، هنگامی که عاشق باشد، زمین و آسمان را پُر می‌کند.
راز، مانند طلاست؛ زیبایی طلا در این است که می‌درخشد و برای اینکه بدرخشد، نباید آن را در نهان‌‌خانه، نگه داشت، باید در روز روشن، آن را بیرون آورد.
اگر راز فقط از آنِ خودمان باشد، ارزشی ندارد. برای اینکه یک راز، راز بماند، باید آن را به کسی گفت.
وابستگی به آدم‌هایی که دو یا سه سال برایشان زیاد دلنشین نبوده‌اید، نگران کننده است.
فقط به ندای کودک درون خویش گوش بسپار نه هیچ ..... .
آنچه ترس را برمی‌انگیزد، ناشناخته‌هاست.
لبخند، حتی زمانی که بر لبان یک مرده می نشیند، باز هم زیباست.
همه ی ما به نوعی دیوانه ایم. بدترین نوع دیوانگی آن است که موهبت خیال پردازی را از دست بدهیم.
وقتی نانوا با دقت و وسواس نان را می پزد و به دست مشتری می دهد، خدا با او در کنار تنور ایستاده است.
بیشتر انسان‌ها، هنگام زایش، به همان سادگی که یک کتاب در اسباب‌کشی گُم می‌شود، روح خود را گم می‌کنند.
آدم یا بی‌درنگ از کسی خوشش می‌آید، یا هرگز خوشش نمی‌آید.
شیرینی‌پزی و عشق، همچون یکدیگرند؛ پای طراوت [=تازگی] در میان است و همه‌ی مواد آن، حتی تلخ‌ترین‌شان، به شیرینی دلپذیری تبدیل می‌شوند.
عشق، همچون سیرک، دایره‌ای می‌سازد، با خاک اره فرش شده و زیر پاهای برهنه، نرم است و زیر پارچه‌ی قرمز ورم کرده از باد، درخشان. دایره‌ی ساده‌ای است؛ هر اندازه دوست داشتنی‌تر باشید، بیشتر دوست‌تان خواهند داشت.
من زندگی‌ای را خواسته‌ام که کسی نتواند آن را خلاصه [=کوتاه] کند؛ زندگی‌ای همچون موسیقی، نه همچون سنگ مرمر یا کاغذ.
شگفت‌آور است که آدم برای نگه‌داشتن مردم، چه سخنان نابخردانه‌ای می‌تواند بر زبان آورد- و باز چه اندازه شگفت‌آور است که مردم، سخنان نابخردانه‌ای را که به آنها گفته می‌شود، باور می‌کنند.
شادمانی و خوشبختی، در یک نُت تنها نهفته نیست، شادمانی، آن چیزی‌ست که در دو نُتی که با هم برخورد می‌کنند، وجود دارد.
هنگامی که، همه آدم را دوست دارند، دیگر دنیا برایش بی‌اهمیت است، بسیار کمتر نیاز دارد جایی در آن برای خودش دست و پا کند.
همیشه چیزی برای دیدن وجود دارد، همه جا.
کودکی، مانند قلبی‌ست که تپش‌های زیادی تُند آن، آدم را می‌ترساند.
یک انباری هم می‌تواند خانه‌ای رؤیایی باشد.
شنیدن چیزی که آدم از پیش می‌داند، دشوار است.
فقط یک چیز در زندگی به شمار می‌آید و آن، شادی‌ست؛ هیچ‌گاه نگذار کسی آن را از تو بگیرد.
عشق، امر بسیار کوچکی‌ست، نباید راز بزرگی از آن ساخت.
آدم چگونه می‌تواند عاشق کسی نشود که روی قرن‌ها جدیت و سلیقه، سیل به راه انداخته؟
زندان، هر اندازه هم آسان و قشنگ باشد، باز هم زندان است؛ آدم بسیار آسان پا به درون آن می‌گذارد و سپس، بسیار زمان و تلاش لازم است تا بتواند از آن بیرون بیاید.
راه درست برای بچه‌ها، هرگز همان راه پدر و مادر نیست، هرگز.
فقط در عشق است که آدم، دوستش را خوب می‌شناسد.
زندگی مشترک، بزرگ و بی‌پایان است؛ از یک سو می‌تواند نابود شود و از سوی دیگر، به آرامی ادامه یابد. زندگی مشترک، حیوان بزرگ پایداری‌‌ست، به دشواری می‌میرد.
فقط یک دنیا وجود دارد، آن هم دنیای توانگران است و کنار آن یا پشت سرش، ساختمان‌های بی‌قواره‌ی پس مانده‌های این دنیا.
تجربه‌ی خوار شدن، همچون تجربه‌ی عشق است؛ فراموش نشدنی.
خِرد، به عکس آنچه می‌گویند، با بالا رفتن سن به سراغ آدم نمی‌آید، این امر بسته به دل است و دل هم با زمان، سر و کاری ندارد.
اگر حقیقت [=راستی و درستی]، همیشه و همه جا گفته می‌شد- حقیقتی که در دل‌مان در ترنم است- زندگی بامزه‌تر، شاید از هم گسیخته‌تر و بسیار سرزنده‌تر می‌شد.
هیچ‌کس نمی‌تواند همه چیز را بدهد، هیچ‌کس برای هیچ‌کس بَس نیست، هیچ‌کس خدا نیست.
گفتار است که آدم‌ها را به هم پیوند می‌دهد و از هم جدا می‌کند. گفتار است که خانواده‌ها را می‌‌سازد.
آنچه آدم نسبت به چیزی احساس می‌کند، به ستوه آورنده‌تر از خودِ آن است.
هنر بزرگ، هنر فاصله‌هاست. آدم، زیادی نزدیک باشد می‌سوزد، زیادی دور، یخ می‌زند؛ باید نقطه‌ی درست را پیدا کرد و در آن ماند.
برای دانستن، باید بهایش را پرداخت.
اگر آدم گرفتار رنج عشق است، سبب نمی‌شود اجازه‌ی هر کاری را به خودش بدهد.
کسانی که دوست‌مان دارند، بسیار بیشتر از کسانی که از ما بیزارند، ترسناک هستند؛ ایستادگی در برابرشان هم بسیار دشوار است.
شاید آدم هیچ‌گاه کاری را برای خودِ آن کار نکند، بلکه برای این باشد که به خودش فرصت انجام کار دیگری را بدهد.
برای ارتباطات، هیچ پایانی نیست.
رنجهای ناشی از سرکوبی و قوانین بی رحم ناشی از وفادار ماندن به یک الگو، هیچ یک منجر به درک حقیقت نمی شوند.
اگر تفکر قادر به دریافت حقیقت باشد، نمی توان آن امر را حقیقت نامید.
ما نتیجه ی انواع نفوذها و تاثیرات هستیم و هیچ چیز تازه ای در ما وجود ندارد؛ چیزی که خودمان آن را کشف کرده باشیم؛ چیزی که بکر و دست نخورده باشد.
نداشتن بلوغ روانی، تنها به دلیل ناآگاهی از خود است.
دریافتن و ادراک خود، آغاز حکمت است.
راستی، هیچ جاده ای ندارد و همین، زیبایی راستی است.
اگر شما بکوشید خود را بر مبنای [فرد] دیگری مورد بررسی قرار دهید، همواره موجود دست دومی باقی خواهید ماند.
نظمی که از بیرون تحمیل می شود، همیشه ناگزیر، آبستن بی نظمی است.
آزادی هرگز کاری به نادرست انجام نمی دهد، آزادی کاملاً با نافرمانی دیگرگون است.
اگر آموختن درباره ی خود، بر پایه ی گفته های دیگران باشد، ما درباره ی آنها چیز آموخته ایم و نه درباره ی خویش.
هرگز راهی به واقعیت وجود ندارد، همان گونه که راهی به حقیقت نیز وجود ندارد؛ شما ناگزیرید خود، راهنما و قانون خود باشید.
با حقیقت روبرو شوید، به آن نگاه کنید، از آن نگریزید؛ زیرا زمانی که فرار می کنید، زمان آغاز ترس است.
یادگیری، حرکتی است همیشگی و بدون زمان و بدون گذشته.
هریک از ما تصوری از آنچه که می اندیشیم هستیم یا باید باشیم، در ذهن داریم و آن تصور، ما را از دیدن خود، همان گونه که به راستی هستیم، باز می دارد.
ساده نگریستن به هر چیز، یکی از دشوارترین کارها در دنیا به شمار می آید. زیرا ذهن ما ذهنی پیچیده است.
مادام که حیوان، ناز و نوازش می شود، واکنش های زیبایی دارد، ولی به محض اینکه با او مخالفت می شود، همه ی خشونت طبیعتش پدیدار می گردد.
برای درک یک حقیقت، باید به آن نگاه کنیم، نه اینکه از آن بگریزیم.
زندگی کردن در همین زمان [اکنون]، یک دریافت آنی و زیبا و شادی بزرگ است، بدون جستجو و کسب لذت از آن.
بسیاری از ما می خواهیم ذهنمان را پیوسته سرگرم نگهداریم، تا خود را آنگونه که هستیم نبینیم.
برای کشف، برای یادگیری چیزی بنیادی، شما ناگزیرید گنجایش رفتن به عمق را داشته باشید.
شما هنگامی می توانید در ژرفا نفوذ پیدا کنید که ذهنتان به تیزی یک سوزن و به استواری و قدرت یک الماس باشد.
زمانی، تهیدستی، چیز زیبا و شگفت انگیزی خواهد بود که ذهن، از جامعه رها شود.
آنچه ذهن را از وابستگی رها می کند، دیدن کل ساختار و طبیعت برانگیختن و وابستگی است و دیدن اینکه چگونه آن وابستگی، ذهن را کودن، منگ و کم کار می کند.
اگر شما خود را با دیگران نسنجید، آنچه که هستید، همان خواهید بود.
زمان، فریب دهنده ای بیش نیست، بدین جهت که هیچ کاری برای کمک به ما در راه دگرگون ساختن خود نمی کند.
مسائل، تنها در زمان وجود دارند و هستی پیدا می کنند. یعنی هنگامی که ما با موضوعی به گونه ی کامل برخورد نمی کنیم، خود این عدم برخورد کامل با موضوع، سبب آفریدن مسئله می شود.
تا زمانی که ما از زندگی می ترسیم، از مرگ نیز هراسان خواهیم بود.
عشق، زمانی تحقق می یابد که تسلیم و رهایی کامل از خود وجود داشته باشد.
تنها یک ذهن بی گناه می داند که عشق چیست، این، تنها ذهن بی گناه است که می تواند در دنیایی که پاک نیست، زندگی کند.
هرگز مرکزی نیست، از این رو عشق هست.
یکی از دشواریهای بزرگ ما، ندیدن خودمان به گونه ای درست و روشن است.
تنها، ذهنی که به یک درخت یا به ستارگان یا به تلألوی آب یک رودخانه با واگذاری و گردن نهادن خود می نگرد،می داند زیبایی چیست.
تنها، زمانی که ما پیوند راستین بین یکدیگر را درک کنیم، امکان عشق ورزیدن و عاشق شدن وجود دارد.
شما درباره ی زیبایی یا عشق، سخن می گویید و درباره ی آنها بسیار می نویسید، ولی هرگز عشق و زیبایی را نشناخته اید، به جز در زمانهای اندکی از وانهادن خود.
تا زمانی که مرکزی وجود دارد که در پیرامون خود، فاصله هایی را می آفریند، نه عشق وجود خواهد داشت و نه زیبایی.
زندگی کردن یعنی همواره در زمان اکنون بودن.
اگر انسان بخواهد چیزی را به گونه ای روشن و دقیق ببیند، می بایست ذهنش بسیار آرام و به دور از همه ی کینه ورزی ها، فریب ها، گفتگوها، تجسم ها و تصاویر باشد.
تا زمانی که اندیشه ای از حافظه، تجربه یا دانش، که همه مربوط به گذشته اند، سرچشمه نگرفته باشد، به هیچ وجه، شخصی به نام اندیشمند هم وجود نخواهد داشت.
ما همواره در حال کشیدن بارهای گوناگون هستیم. ما هیچ گاه با گذشته نمی میریم و هیچ گاه گذشته را پشت سر نمی گذاریم.
یک ذهن زنده، ذهنی است آرام، ذهنی است که نه مرکزی دارد و نه مکانی و نه زمانی. یک چنین ذهنی نامحدود است، یک چنین ذهنی، تنها حقیقت موجود است.
دلبستگی و پایبندی با هم فرق دارد. زمانی که به کاری دلبسته هستید، در زمان مناسب، آن را انجام می‌دهید. زمانی که به کاری پایبند هستید، هیچ‌گونه بهانه‌ای را نمی‌پذیرید، جز نتایج را.
عشق این توانایی را می دهد که بگویید پوزش می خوا هم.
بسیاری از مشکلات ما، نه در گروی تجهیزات، که در گروی انسان هاست.
هیچ چیز جای استقامت و پشتکار را نمی گیرد؛ از استعداد و نبوغ هیچ کاری ساخته نیست.
سیر هر کس به اوج خویشتن است.
آرزوهای واپسین دم زندگی، خانه بزرگتر و ثروت بیشتر نیست، بلکه دوست داشتن دیگران، رسیدگی به خود و بهبود روابط با دیگران است.
افراد با هدف مادی در نیمه اول عمر، سلامتی خود را برای کسب ثروت از دست می دهند و در نیمه دوم عمر، ثروت خود را برای کسب سلامتی از دست می دهند.
گرفتاری کار روزانه مجال بیداری خود درونی و برتری را نمی دهد. برای رسیدن و پیدا کردن خود درونی سعی کنید با خود خلوت کنید.
تغییر با قانون، قدرت و زور بیرونی میسر نیست؛ تغییر باید پذیرفته شود.
هدف بدون رسالت، ما را به جایگاه بلند مرتبه ای نمی رساند.
کار کردن بدون رعایت اصول اخلاقی به فساد و تباهی می انجامد.
زیستن بدون رفتار بر پایه ارزشها، بی ارزش است.
کسی که مایل است خیر دیگران را تامین کند، خیر خود را هم تامین کرده است.
به جای آنکه به تاریکی لعنت بفرستید یک شمع روشن کنید.
هر حادثه ای را [ اگر ] در آغاز پیدایش آن بشناسید، می توانید جریان و اثراتش را تا حدودی تغییر بدهید.
مردی که دارای عزمی نیرومند و اخلاقی متین است، هرگز فضیلت اخلاقی خود را فدای هوس های زندگی نمی کند. آری مردانی در این جهان زندگی کرده اند که برای تکمیل و حفظ فضایل اخلاقی، جسم و جان خود را فدا ساخته اند.
از اشتباهات خود شرمنده نشوید و آن را جرم ندانید.
زمانی که دانش یک مرد برای موفقیت کافی است، اما تقوای او کافی نیست، هر چه را که او ممکن است به دست آورد دوباره از دست خواهد داد.
اگر یک سال، ثمر از کاری خواستی گندم بکار و اگر دو سال خواستی درخت بکار و اگر صد سال ثمر خواستی مردم را تربیت کن.
اگر غذایی نامطبوع بخوری، آبی ناگوار بنوشی و بر خم بازوانت بالین بسازی، هنوز هم می توانی سرور و شادمانی را بیابی.
تو نیکی را از دست مده، دیگران نیز خوب خواهند شد. وجود نیکان همچون باد و [ وجود ] بدان همچون گیاه است. هرجا باد بوزد، گیاه به ناچار سر فرود می آورد.
کسی که می خواهد خیر دیگران را تامین کند، خیر خودش را هم تامین کرده است.
مردی که خصلت نیک دارد، هرگز تنها نمی ماند؛ زیرا همیشه دوستانی برای خود پیدا می کند.
من از یاد دادن آنچه که یاد گرفته ام، هرگز خسته نشده ام. این تنها خدمت ناچیزی است که می توانم آن را به خود نسبت دهم.
مردی را که آماده آموختن است تعلیم ندادن، انسانی را به هدر دادن است، مردی را که آماده آموختن نیست تعلیم دادن، سخن به هدر دادن است، خردمند نه انسان را به هدر می دهد و نه سخن را.
میانه روی و حد خود نگاه داشتن، کمال سرشت آدمی است .
تمایل برای انجام پرشتاب کارها، از انجام کامل و جامع آن‌ها جلوگیری می‌کند.
نگریستن به سودهای اندک، مانع به فعلیت درآمدن کارهای بزرگ می‌شود.
کارهای بزرگ، ترسی از زمان ندارند.
آنکه به فکر فردا نیست، به غم فردا گرفتار خواهد شد.
اگر شما آدمی نادان و بی خبر باشید و به این امر پی ببرید، این خود یک نوع آگاهی و دانش است.
در گذشته، مردم به کسب دانش می پرداختند تا خود را به درجه کمال برسانند. امروزه دانش را برای این فرا می گیرند که دیگران را شیفته و فرمانبردار خود سازند.
اگر انسان یک روز از خودخواهی [ اش ] بگذرد، همه او را نیک خواهند گفت.
در به کار بردن کلمه ها دقت کنیم. چون ممکن است یک کلمه ما را عاقل و کلمه دیگر ما را کم عقل جلوه دهد.
مرد آزاده پیوسته می کوشد که در گفتار خود، آهسته و در کردار خود، تند و تیز باشد.
هدف هر حکومت و دولت تنها بهتر کردن ابزارهای زندگی مادی و راحتی مردم نیست، بلکه حکومت وظیفه دارد سعادت مردم را نیز تامین کند.
من از این اندوهگین نمی شوم که مردم مرا چنانکه هستم نمی شناسند، بلکه از آن غمگینم که من مردم را چنانکه باید و شاید نمی شناسم.
تماشاکردن ستمکاران و گوش دادن به سخنانشان آغاز ستمکاری است.
از برفی که بر پشت بام همسایه است شکایت مکن؛ در حالی که جلوی خانه خودت کثیف و پر برف است.
خطا کردن و آن را اصلاح ننمودن، خود به منزله ارتکاب خطای دیگری است.
اگر چیزی را می دانی، باید بدانی که آن را می دانی و اگر چیزی را نمی دانی، باید بدانی که آن را نمی دانی؛ دانستن حقیقی همین است و بس.
آموزگار و دانش آموز باید زندگی خود را نمونه و نشانه درخشان آنچه می آموزند قرار دهند، وگرنه مانند کسانی هستند که راهی را شناخته اند، ولی از آن راه نمی روند و یا مانند بیمارانی هستند که داروی شفا بخش را از طبیب گرفته اند، ولی آن را نمی خورند.
کسب دانش وظیفه اساسی هر انسانی است. در [ راه انجام ] این وظیفه، دانشجو می تواند و حق دارد که از آموزگار خود هم پیشی بگیرد و زودتر به مقصد برسد.
شتاب در یاد گرفتن مثل این است که از پی کسی بدوی و به او نرسی و بترسی که او را گم کنی.
من یکبار در تمام روز چیزی نخوردم و در تمام شب نخوابیدم تا بتوانم مسئله ای را حل کنم، اما نتیجه نداد. از این رو فهمیدم که بهتر است آنچه را نمی دانم، بپرسم.
اگر می دانی پایداری کن و اگر نمی دانی بگو نمی دانم؛ این نشان دانش است.
من از کسانی که حیله گری را حکمت، نافرمانی را شجاعت و یاوه گویی را حقیقت می پندارند، نفرت دارم.
مردان بزرگ کم می گویند و بسیار می کوشند.
کسی که معلومات جامع درباره ادبیات دارد، مطابق با قواعد فضیلت اخلاقی رفتار می کند و می تواند به جایی برسد که از خطا و لغزش به دور بماند.
سه نوع دوستی است که در همه جا پر سود و با ارزش است و سه نوع دوستی دیگر هست که زیان آور و باعث پشیمانی است : دوستی با کسانی که در دوستی خود پایدار و با وفا هستند و با کسانی که درستکار و راستگویند و با آنان که تجربه بسیار دارند، سودمند است، ولی دوستی و رفاقت با چاپلوسان، ریاکاران و یاوه گویان موجب بدبختی و رسوایی است.
اگر می بایست من از میان سیصد شعر حماسی یک جمله را برگزینم که تمام آموزشهایم را در بر داشته باشد، این جمله را بر می گزینم : هیچ اندیشه بدی را در سر یا در دل خود جای مده.
آهستگی و آرامش در سخن گفتن کار آسانی نیست. در این جهان که بیشتر مردم بر ضد یکدیگر می خروشند، خودداری از هیجان و کینه و پرخاشگری بسیار دشوار است. برای رهایی از این دشواری، راهی جز آرام و نرم سخن گفتن وجود ندارد.
دانش بی اندیشه دام است و اندیشه ی بی دانش بلا.
زیان و درد برایمان آنقدر مهم نیست؛ آن چیزی که موجب ناراحتی است، به یاد آوردن آنها است.
یک مرد خشمگین وجودش پر از زهر است.
برگ در هنگام نابودی می افتد، میوه در هنگام کمال می افتد؛ بنگر که چگونه می افتی چون برگی زرد و یا سیبی سرخ.
مرد خشمگین پر از زهر است و زندگی را زهرآگین می کند.
لیاقت و استعداد شخصی، وابسته به هدف عالی هر شخصی بوده و موفقیت، نتیجه مستقیم سعی و کوشش است.
ثروت و افتخاری که از راه نامشروع به دست آمده مانند ابری زودگذر است.
بدی را با عدالت پاسخ دهید، مهربانی را با مهربانی.
آماده شدن برای دستگیری از پیران و وفاداری نسبت به دوستان و مهر ورزیدن به مردم، آرزوی من است.
آنچه را می شنوم فراموش می کنم، آنچه را می بینم به یاد می سپارم و آنچه را انجام می دهم درک می کنم.
هر چیزی زیبایی های خاص خودش را دارد، اما هرکسی نمی تواند آنها را ببیند.
اگر مردم مرا نشناسند غصه نخواهم خورد، اما من اگر مردم را نشناسم افسرده خواهم شد.
کار دلخواه برگزین تا رنج نبینی.
این خوبی که در ما وجود دارد؛ کار خدا است.
دانستنی های کهنه را به کار بردن و از روی آن دانستنی های تازه ای به دست آوردن از اصول عمده ی آموزش است، هر که این کار را انجام دهد می توان او را آموزگار نامید.
کسب دانش را همیشه ناتمام بدان و از کوشش باز نمان.
مرد آزاده، پروردن هنرهای عالی را اساس همنشینی با دوستان خود قرار می دهد و از راه همنشینی با دوستان خود، فضایل اخلاقی را در نفس خویش به کمال می رساند.
انسان بزرگ در جستجوی حق است و انسان پست به دنبال منفعت.
خوب فکر کردن یعنی اینکه بدانی چگونه از ذهن و قلب، از نظم و احساس استفاده کنی. وقتی چیزی را بخواهیم، زندگی، ما را به سوی آن هدایت می کند.
مرد آزاده دقت نظر مردم را به ویژگی های نیک دیگران جلب می کند نه به ویژگی های زشت ایشان و مرد عامی، عکس آن رفتار می کند.
سه راه برای رسیدن به شناخت وجود دارد: نخست، اندیشیدن که بهترین راه است. دومی تقلید که آسانترین است و سومی تجربه که تلخ ترین است.
هرکس باید با تمام قوت مردم را دوست بدارد.
ایده آل مرد نجیب، داشتن خوی پاک است.
یک دقیقه موفـقیت، شکسـت چندین سالـه ی انسان را بی اثر کرده و جبران می کند.
مرد آزاده به هیچ وجه ابزار دست کسی قرار نمی گیرد، یعنی برای وی شایسته نیست که خود را ابزار هدف دیگران سازد؛ او هدف خویشتن است.
اگر به راه خطا رفتی از برگشتن مترس.
اشتباه را درست نکردن، خود اشتباه دیگری است.
کسی که دور اندیش نباشد، گرفتار خطرهای نزدیک می شود. دور اندیشی کلید پیشگیری بسیاری از سختی ها است.
ایمان به حقیقت را هدف و مقصد اساسی زندگی خود قرار دادن و تکالیف را از روی وجدان به جا آوردن، طبع مرد را بلندتر و کاملتر می سازد. یکی را دوست داشتن و حیات او را آرزو کردن و دیگری را دشمن داشتن و مرگ او را خواستن، ناگزیر طبع آدمی را تاریک می سازد.
وظیفه در درجه اول و ثمره ای که از آن باید چید، در درجه دوم قرار دارد.
خردمند وظیفه را وسیله امرار معاش قرار نمی دهد، بلکه برای او وظیفه، هدف زندگی است.
از زندگی چه می دانیم که از مرگ بدانیم.
وقتی دوست می داری، دلت می خواهد زنده باشی و وقتی کینه می ورزی، آرزوی مرگ می کنی.
مرد بزرگ از صفات خوب دیگران استفاده می کند، نه از صفات بدشان سوء استفاده.
مرد بزرگ دلسوزی و پریشانی نشان نمی دهد، عاقل است و تردید ندارد، شجاع است و نمی ترسد.
مرد بزرگ با روی خوش رد می کند و مرد کوچک با روی ترش می پذیرد.
مرد بزرگ دیر وعده می دهد و زود عمل می کند.
مرد بزرگ به خود سخت می گیرد و مرد کوچک به دیگران.
مرد عاقل همواره نه نکته را در نظر دارد : روشن دیدن، خوب گوش دادن، مهربان سخن گفتن، آداب داشتن، راستگو بودن، انجام وظیفه کردن، پرسیدن هنگام تردید ، خود را از خشم دور نگاه داشتن و در عین موفقیت، عادل و منصف بودن.
به چیزهای کوچک خود را گرفتار کردن، از کار های بزرگ باز ماندن است.
مشورت کردن با کسانی که به راه دیگران می روند، بی فایده و نشان بی خردی است.
کسی که خود درستکار است، نیاز به امر کردن ندارد و کارش بدون فرمان هم پیش می رود. اما کسی که خود درستکار نیست، اگر هم فرمان بدهد، نخواهند شنید.
کسی که تنها به وسیله نیروی شخصیت خود حکمرانی می کند، شبیه به ستاره قطب شمال است که در جای خود حرکت کنان برقرار می ماند و ستارگان دیگر به دور او می گردند.
مرد بزرگ یکطرفه قضاوت نمی کند.
مرد بزرگ، وقار دارد، ولی مغرور نیست و مرد کوچک غرور دارد، ولی وقار ندارد.
خودبینی و رشک بردن، هزاران ویژگی خوب را می پوشاند.
بدترین چیز آن است که بدانی کار درست چیست، ولی آن را انجام ندهی.
از مرد آزاده، چشم داشت ایستادگی و پایداری را دارند، نه فرمانبرداری کورکورانه.
هرگاه انسان در آستانه‌ی مرگ است، سخنانش حکیمانه می‌شود.
انسان والا همیشه به شرافت می اندیشد؛ انسان عادی، به آسایش خود.
انسان در سختی و شکست می تواند تولدی دیگر اما نیرومندتر پیدا کند. شوق فروتنانه و از روی راستی، برای ارزیابی کنش های خویش در کانون شکوفایی انسان قرار دارد.
شیوه مدیریت هر کس برخاسته از فلسفه و تفکر اوست.
تصمیم درست برآیند فلسفه ای درست و استوار است.
احساس مسئولیت نسبت به جامعه، هسته اصلی داد و ستد را تشکیل می دهد.
ماتسوشیتا الکتریک پیش از آنکه لوازم برقی بسازد، آدم می سازد.
بیاموزید که مردم چه می خواهند و بر پایه آن رفتار کنید.
فلسفه شرکت باید در دل و جان هر کارمندی چنان جای گیرد که بخشی از خون تن او شود.
هفتاد درصد فکر مدیر باید متوجه نکات مثبت و تنها سی درصد متوجه نکات منفی افراد باشد.
کالای فروشگاه شما هم مانند دختری است که به خانه بخت رفته است؛ آن را از یاد نبرید.
مدیر شایسته و توانا کسی است که اجازه می دهد زیردستانش کار را تا جایی که در قالب نتیجه نهایی است بر پایه تشخیص خود انجام دهند.
فرمان دادن و فرمان بردن، کار را به پایان نمی رساند. همکاری و همفکری است که شگرد راستین مدیریت کامیاب به شمار می رود.
امکانات در هر حیطه‌ی کاری، پنهان هستند و این شما هستید که باید آنها را کشف کنید.
زندگی، درهای خود را به روی کسانی می‌گشاید که خود را باور دارند؛ آنانی که ایمان دارند؛ آنهایی که زندگی را با انرژی و قدرت به مبارزه می‌طلبند.
مردمی که منفی‌باف و ترسو هستند و به آسانی، همه چیز را رها می‌کنند، هرگز کار مهمی انجام نخواهند داد.
هیچ چیز نمی‌تواند زمان و انرژی بیشتری را از کسی بگیرد که شایستگی آن را دارد تا یک موسیقیدان بزرگ شود، ولی آن شایستگی‌ها را نادیده گرفته و در گوشه‌ای می‌نشیند و نق نق می‌کند که چرا نمی‌تواند یک نقاش بزرگ شود.
هرچه که می‌خواهید انجام دهید، مجسم کنید که انجام داده‌اید و سپس از خرد خود بهره بگیرید؛ خواهید دید که می‌توانید آن کار را انجام دهید.
مهم‌ترین چیزی که در بازی زندگی هست، این است که رقیبی [=هم‌چشم] دادگر و خویشتن‌دار باشیم؛ این حتی از برنده شدن هم مهم‌تر است.
هدف رقابت [=چشم و هم‌چشمی] این نیست که رقیب [=هم‌چشم] را سر به نیست و یا او را به کلی از میدان به در کنیم. رقابت باید سببی باشد که زندگی را برای همه‌ی شرکت کنندگان بهتر کند.
یک رقیب [=هم‌چشم] راستین، حتی می‌تواند بهتر از یک دوست و یا آموزگار باشد.
شما نمی‌توانید به تنهایی و برای خودتان زندگی کنید؛ باید همکاری نموده و به دیگران خدمت کنید.
ما به گونه‌ای بی‌پایان، برای هر چیزی در زندگی به یکدیگر وابسته‌‌ایم.
ناجوانمردانه بازی کردن، تجاوز از اصول رقابت [=چشم و هم‌چشمی] درست است. آنها که جوانمردانه بازی می‌کنند، برندگان نهایی بازی هستند.
رهبر شدن مانند راه رفتن در جاده‌ای پوشیده از خار است.
پایه و بنیان خوشبختی، یک زندگی خوب خانوادگی‌ست.
از اینکه در زمان‌های ضرورت [=بایستگی]، مبلغ هنگفتی پول خرج کنید، هراس نداشته باشید.
هر کاری را باید کسی انجام دهد که شایستگی آن را دارد.
پول را خردمندانه و درست خرج کردن، مهم‌تر از درآوردن آن است.
هر کس حد و مرز ویژه‌ی خود را دارد؛ حد و مرزی که می‌تواند از عهده‌ی آن برآید.
من احساس آسودگی بیشتری می‌کنم، اگر دست کم یک پله پایین‌تر از حد توان خود زندگی کنم.
کسی که فقط برای دارایی خود، زندگی می‌کند، هرگز نمی‌تواند لذت راستین زندگی را درک کند، چون طبیعتِ آزمندی مادی، حد و مرز نمی‌شناسد.
زندگی لبریز از ناخرسندی و آزمندی، لذت نمی‌شناسد.
به میزان ثروت و دارایی خود بالیدن، نابخردانه است، چون معنی [=چَم] این کار این است که شما چیز دیگری برای بالیدن ندارید.
کسی که ثروت بسیاری روی هم انباشته و نمی‌داند که چگونه از آنها به سود مردم بهره بگیرد، توانگر نیست، بلکه تهیدست است.
کسی که دارایی ناچیزی دارد و می‌داند که چگونه از آن به سود دیگران بهره بگیرد، توانگر راستین است.
زندگی خانوادگی خوشبخت، کلید همه‌ی دستاوردهای پیروزمندانه‌ است.
حتی اگر بسیار گرفتار باشید، باز هم می‌توانید فرصتی داشته باشید تا با خانواده‌تان سپری کنید.
زندگی پرکار‌تر، بسیاری از مردم را خوشبخت‌تر می‌کند.
هرگاه مشکلاتی بین زن و شوهر بروز می‌کند، شکیبایی می‌تواند همچنان آنها را به یکدیگر نزدیک‌تر کند.
هر کسی شایستگی‌های بی‌پایانی دارد، ولی به جز در شرایط استثنایی، هیچ‌گاه این شایستگی‌ها برانگیخته نمی‌شوند.
اگر کسی به راستی از شایستگی خود، بهره گرفته و سخت کار کند، همه چیز امکان‌پذیر است.
اگر می‌خواهید در اوج بمانید، باید به همان اندازه سخت‌تر کار کنید.
اگر نسبت به شرایط موجود خرسند باشید، فقط کافی‌ست آنهایی که عقب‌تر [=واپس‌تر] از شما هستند، از شما پیروی کنند و به شما برسند.
یک ملت مصرف کننده که بیش از دارایی و توان خود خرج می‌کند، ملتی پُر از دردسر است.
مسئولیت شخص نسبت به جامعه، به نسبت افزایش دارایی‌ او بیشتر می‌شود. هر آنچه که ما داریم، جامعه به ما داده است.
مدیریت، یعنی اینکه شما نمی‌توانید از تلاش کردن بازایستید، بلکه باید سخت‌تر تلاش کنید تا در اوج بمانید.
مفهوم زندگی در از خودگذشتگی یافت می‌شود، نه در خودخواهی و خودپسندی.
با یکدیگر زندگی کردن، بسیار فراتر از در کنار یکدیگر زنده بودن است. با هم زندگی کردن به معنی [=به چَم] با هم رشد کردن و با هم پیشرفت کردن است.
جامعه‌ای که شایستگی تولید و نوآوری را بستاید، شکست نمی‌خورد.
تاریخ با فداکاری رشد می‌کند؛ یک نسل باید برای رفاه نسل پس از خود، فداکاری کند.
رشد و پیشرفت، از یادگیری سرچشمه می‌گیرد.
زمانی که می‌اندیشید چیزی را می‌دانید، در همان دَم که می‌اندیشید به راستی مهم هستید، رشد بازمی‌ایستد.
رشد و توسعه در فروتنی شما و تلاش برای بیشترین میزان یادگیری است.
درخت چون پُربار شود، بیشتر سر به زیر می‌افکند.
هرچه کسب و تجارت، بزرگتر باشد، رویدادهای بیشتری در پیش رو خواهید داشت و بیشتر باید برای آن، مایه گذاشت.
اگر کسی در روند کسب و تجارت، دچار ناامیدی و بدبینی شود، آنجا نقطه‌ی پایان پیشرفت اوست.
زمانی که دیگران، شمارش غیرممکن‌ها را آغاز می‌کنند، من شمارش امکانات را آغاز می‌کنم.
مهم نیست که چه کاری انجام می‌دهید؛ خود را وقف آن کار کنید.
مغز شما هنگامی رشد می‌کند که آن را بکار گیرید.
جرقه برای ایده‌‌های خلاق [=آفریننده]، زمانی ایجاد می‌شود که شما به سختی سرگرم کار و اندیشه هستید.
خلاقیت [=آفرینندگی]، با کار سخت افزایش می‌یابد.
نیروهای بالقوه‌ی بیشتر مردم، فراتر از میزانی‌ست که از آن آگاهی دارند یا آماده‌اند آن را بکار گیرند.
هر کس که خود را وقف کارش کرده، هرگز شکست نخورده است.
آنهایی که از شکست و ربرو شدن با تنش‌ها می‌هراسند، هرگز مزه‌ی کامیابی را نخواهند چشید.
جهان، بزرگ و چشم‌براه شماست و کارهای بسیاری هست که می‌توانید انجام دهید. باید جاهایی را پیدا کنید که دست هیچ‌کس به آنها نرسیده و کارهایی را بکنید که هیچ‌کس تاکنون انجام نداده است.
توان و رفاه ملت‌ها با روحیه‌ی پیشگامی ساخته شده است و ویرانی، نتیجه‌ی بی‌خیالی و گریز از مسئولیت است.
نشانه‌ی نادانی، آن است که بدون اینکه تلاشی کرده باشیم، امری را غیر ممکن بدانیم.
اگر ما تنها از بیست درصد توانایی‌های بالقوه‌ی خود بهره بگیریم، همه نابغه خواهیم شد و اگر از سی درصد آن بهره بگیریم، می‌توانیم همه قهرمانان بزرگی شویم.
همواره باید مراقب پیشرفت خود باشید و تلاش بسیار کنید که هر روز باهوش‌تر، تیزتر و بهتر شوید.
تنها کسانی که پیوسته خود را رشد می‌دهند و با اشتیاق [=آرزومندی]، کسب دانش می‌کنند، پیشرفت خواهند کرد.
با خودتان، سخت‌گیر باشید. هرگز گمان نبرید که به هدف‌تان رسیده‌اید.
نیروهای بالقوه‌ی خود را تا جایی که می‌توانید، گسترش دهید؛ چون اگر اراده کنید، شما هم می‌توانید نبوغ [=هوش سرشار] خفته‌ی خود را بیدار سازید.
مسئولیت دانایان این است که فرصت آموختن به دیگران بدهند و این دست و دلبازی نباید فقط محدود به یاد گرفتن باشد. ما باید هرچه را که داریم، با همنوع خود قسمت [=بخش] کنیم.
خودخواهی فکری و مادی، هر دو به یک اندازه زشت و ناپسند هستند.
کسی که در دنیا همه چیز دارد، ولی نمی‌داند چگونه باید به دیگران بخشش کند، توانگر نیست.
توانگران راستین آنانی هستند که زیاد می‌بخشند؛ آنانی که هرچه در توان دارند، می‌بخشند؛ آنانی که می‌دانند چگونه ببخشند؛ مهم نیست که چه اندازه ناچیز و یا چه اندازه زیاد دارند.
خوشبختی، ربطی به دارایی، توانایی و آوازه ندارد.
هر کسی و هر چیزی در زندگی، جای خود را دارد.
آرامش، هماهنگی و نظم، زمانی وجود دارند که هر چیزی در جای خود باشد.
دشواری‌ها زمانی ایجاد می‌شوند که کاری را که باید بکنید، نمی‌کنید.
همه‌ی ما باید کاری را بکنیم که باید بکنیم.
هرگاه افراد در جایی هستند که باید باشند، آنگاه جامعه به خوبی عمل می‌کند، همه چیز آرام و هر چیزی روی روال خودش به پیش می‌رود.
نوآوری در زندگی، یک ضرورت [=بایستگی] است.
به راستی، بیشتر نوآوری‌های باارزش بر پایه‌ی دیدگاه‌های کاملاً ساده بنیان گذاشته‌اند که اغلب، نتایج بزرگی به بار می‌آورند.
افراد آفریننده، تاریخ‌ساز هستند و حرکت رو به جلوی [=پیش] تاریخ را تداوم می‌بخشند.
هر چه بیشتر کندوکاو کنید، نتایج، بهتر و بزرگتر خواهد بود.
همواره باید با ذهنیت یک مالک، کار و زندگی کنید.
مسئولیت، توجیه‌بردار نیست.
یکی از بدترین کارها در زندگی، دور کردن مسئولیت از خود است.
مهم نیست که چکار می‌کنم، ولی دوست دارم آن را درست و کامل انجام دهم؛ این برای کامیابی، بسیار ضروری [=بایسته] ا‌ست.
هر کس به گونه‌ای، در یک زمانی به کمک نیاز دارد و هیچ‌کس آنقدر بی‌ارزش نیست که نتواند به دیگری کمک کند.
این در زندگی، یک اصل است: کمک به دیگران، کمک به خود است.
یکی از سبب‌های کلیدی در روابط شخصی خوب، ‌باور دوسویه است که در درازمدت به وجود می‌آید و فقط با شکیبایی زیاد به دست می‌آید.
ترس بیش از حد از خارهای گل رز به همان اندازه نابخردانه است که از بوی خوش آن مست شوید.
کامیابی از آنِ کسانی‌ست که از مبارزه با خارها نمی‌هراسند.
فرصت‌ها زاییده‌ی سختی‌ها هستند.
اگر شما تنها چشم به سود و زیان خود داشته باشید و از کمک به نیازمندان، دوری کنید، ممکن است در کوتاه مدت، کامیاب باشید، ولی در درازمدت، زیان خواهید کرد.
اگر روابط شخصی خوبی داشته باشید، می‌توانید در زندگی کامیاب شوید. روابط خوب با اشخاص برجسته، موهبتی‌ست که بسیار باارزش‌تر از دارایی‌ست، چون روابط خوب را نمی‌توان با پول خرید.
زمان مناسب برای انجام کاری، هنگامی‌ست که هیچ‌کس آن کار را نمی‌کند، یا کسان دیگر هنوز آغاز نکرده‌اند و یا از انجام آن بازایستاده‌اند.
شما باید یاد بگیرید که چگونه از بحران‌ها به سود خود بهره بگیرید.
تا زمانی که همه‌ی تلاش خود را بکار می‌گیرید، هرگز برای شکست، سرزنش نمی‌شوید.
آنانی که می‌خواهند بهترین باشند، باید همه‌ی تلاش خود را بکنند.
اگر گمان می‌کنید که نمی‌توانید کاری را انجام دهید، اگر گمان می‌کنید که شایستگی‌‌های انجام کاری را ندارید، پس بدانید که هرگز نمی‌توانید کار مهمی انجام دهید.
آنچه انجام می‌دهید مهم است، ولی چگونگی انجام آن مهم‌تر است.
تلاش‌های تردیدآمیز، هرگز هیچ‌کس را به اوج نرسانده است.
برای گریز از پشیمانی، فقط یک راه وجود دارد و آن، نهایت تلاش در هر کاری‌ست که انجام می‌دهید.
در جهان، باارزش‌ترین چیز، زمان است؛ مانند تیری که از چله‌ی کمان رها می‌شود و هرگز برنمی‌گردد.
زندگی، ارزشمندتر از آن است که به بیکاری و تنبلی بگذرد.
حتی از یک لحظه [=دَم] هم بی‌خبر نمانید؛ چرا که همه چیز از انباشته شدن لحظه‌ [=دَم] ها ساخته می‌شود.
هر کسی، شایستگی‌های بی‌پایانی دارد.
اگر خود را دربند دنیای کوچک خود کنید، مانند قورباغه‌ای می‌شوید که به دیواره‌ی چاه آب چسبیده و از بقیه‌ی جهان پیرامون خود بی‌خبر می‌مانید.
بکوشید در زمینه‌ی کار خود بهترین باشید؛ هرچه می‌خواهد باشد.
نود و نه درصد نبوغ [=هوش سرشار]، بستگی به تلاش دارد و برای نابغه شدن در رشته‌ی خودتان، باید خود را غرق در کار کنید.
همه‌ی ما توان آن را داریم که سرنوشت خود را دگرگون سازیم.
کسی که سخت کار می‌کند، به هیچ ورزش دیگری نیاز ندارد.
کار به ستوه آورنده و خسته کننده، برای تندرستی، زیان‌آور است. ولی کاری که از آن لذت می‌برید، انرِژی بیشتری به شما می‌دهد.
عرق ریختن هنگام کار، بسیار بهتر از عرق ریختن در باشگاه است.
فایده‌ی شکم پُر با فکر خالی یا کج‌اندیش چیست؟
تجربه، آموزگار بزرگی‌ست. تجربه، حقایق زندگی را به شما می‌آموزد و شما را پخته می‌کند.
تجربه، دقیق‌ترین و کارآمدترین راهِ آموختن درباره‌ی جامعه است.
اگر هر چیزی را یک بار تجربه کنید، بهتر از آن است که هرگز آن را تجربه نکنید؛ چون هر چیزی را باید تجربه کنید تا آن را بشناسید.
اگر از هر سفر، چیزی نیاموزید، فقط زمان‌تان را هدر داده‌اید.
نوآوری، به خودی خود مشکل نیست. اینکه آیا می‌خواهید نوآوری کنید یا نه، این مهم است.
جایی وجود ندارد که ارزش یک بار سفر را نداشته باشد.
دوستان گوناگون از طبقات گوناگون داشتن، دارایی بزرگی‌ست.
یکصد نفر از خویشاوندان، هرگز جای یک دوست صمیمی و نزدیک را نمی‌گیرند.
اقوام و خویشاوندان ممکن است در زمان‌های نیاز، همگی به شما پشت کنند، ولی یک دوست صمیمی و نزدیک هرگز این کار را نخواهد کرد.
هر کاری را با اراده انجام دهید.
هر چیزی می‌تواند آموزگاری بزرگ برای شما باشد و هر مکانی، یک مدرسه که در آنجا چیزی بیاموزید.
نوآوری‌های بزرگ، نتیجه‌ی انباشتن نوآوری‌های کوچكِ بسیار است.
اگر خود را باور داشته باشید، هر کاری، شدنی‌ست.
هر مشکلی که به وجود بیاید، همیشه راهی برای از بین بردن آن وجود دارد.
فرصت‌های بالقوه، نامحدود هستند، ولی شما بدون کار سخت نمی‌توانید آنها را ببینید.
ناامیدی و شکست حتی در نوآورانه‌ترین کارها به وجود می‌آید، ولی مهم این است که اراده کنید و پایان کار خود را در نظر بیاورید، مهم نیست آن کار چه باشد.
هیچ چیز، نشدنی نیست.
شرط زنده بودن، تکاپو و جنبش است و تکاپو، نشان دهنده‌ی زنده بودن شماست.
همیشه خرسندی و خشنودی، نشانه‌ی پایان هر چیزی‌ست.
جوانی، دورانی از زندگی‌ست که باید خود را وقف گسترش زیبایی درون کنید؛ ارزش و آراستگی راستین نمی‌تواند از ظاهر شما سرچشمه بگیرد.
آراستگی ظاهری، سبُک سری‌ست، ولی آراستگی راستین که از باطن شما سرچشمه می‌گیرد، بلندپایه و ارزشمند است و آراستگی این چنینی، پایدار و جاودانه است.
اگر به راستی می‌خواهید کسی سخن شما را باور کند و به شما ایمان بیاورد، باید صادقانه [=از روی راستی] و به گونه‌ای خشنود کننده رفتار کنید.
به راستی، مردم به آنانی که با ظاهری آراسته، ولی بدون توانایی، زندگی می‌کنند، باور ندارند.
به گذشته چسبیدن و به آسایش اکنون، خرسند بودن، شما را از دیدن آینده باز می‌دارد.
قورباغه‌ای که در ته چاه زندگی می‌کند، هیچ درکی از گسترش جهان پیرامون خود ندارد.
هرچه پرنده بیشتر اوج بگیرد، جهان گسترده‌تری در برابر دیدگان خود خواهد داشت.
اگر افراد به شما ایمان داشته باشند، شما هم تلاش می‌کنید آنها هرگز سرشکسته نشوند.
فریاد کشیدن بر سر شاگردانی که خوب درس نمی‌خوانند و سبب دردسر هم هستند و نیز سرزنش آنها، کاری از پیش نمی‌برد. باید به آنها دلبستگی نشان داد و شایستگی‌های بی‌همتایشان را کشف کرد.
هیچ چیز، مفت و مجانی به دست نمی‌آید و هیچ امری، ناگهانی نیست.
هنگامی که به جایی پُر از ریسک و خطر وارد می‌شوید، به دقت، همه‌ی جوانب کار را در نظر می‌گیرید؛ پس به راستی، دیگر ریسکی در کار نیست.
این نشانه‌ی خامی‌ست که در گوشه‌ای بنشینیم و احساس خرسندی کنیم.
رؤیاها، نیروی مورد نیاز برای دگرگون کردن جهان هستند.
تاریخ، از آنِ کسانی‌ست که رؤیاهای بزرگ در سر دارند.
از هر آنچه که جوانی به همراه خود می‌آورد، رؤیاها، مهمترین هستند.
مردمی که رؤیا دارند، تهیدستی را نمی‌شناسند؛ چرا که دارایی هر کس به اندازه‌ی رؤیاهایی‌ست که در سر دارد.
جوانی، دوره‌ای از زندگی‌ست که حتی اگر هیچ چیز در زندگی نداشته باشید، اگر رؤیا داشته باشید، هیچ چیز نمی‌تواند حسادت [=بدخواهی] شما را برانگیزاند.
رؤیاها، در بیشتر موارد، انسان‌ساز هستند. آنها منش، کار و حتی سرنوشت انسان را مهار می‌کنند.
انسانی که رؤیاهایش از رفاه شخصی کنونی‌اش فراتر نرود، به اندازه‌ی یک انسانِ بدون رؤیا، بدبخت و ناکام است.
اگر تنها یک درصد شانس کامیابی در یک پروژه وجود داشته باشد، یک دارنده‌ی کسب و کار راستین، آن یک درصد را به چشم جرقه‌ای می‌نگرد تا آتشی با آن روشن کند.
کسب و کار، فراتر از پول درآوردن است. گاهی، کمتر ضرر دادن نیز مهم است.
تصمیم‌گیری، نه تنها در کسب و تجارت، بلکه در سراسر زندگی اهمیت دارد.
زندگی از تصمیم‌گیری‌ها تشکیل شده و یک تصمیم نادرست می‌تواند همه‌ی زندگی را نابود کند.
شما باید ویژگی پنهان هر شرایط و تجربه‌ای را لمس کنید تا آگاهی‌های درست را کسب کرده و بتوانید تصمیم‌های درست را بگیرید.
کسانی که سر راه زندگی شما قرار می گیرند، می توانند نقش مهمی در سرنوشت و آینده شما داشته باشند.
اداره ی زندگی، همچون اداره ی حرکت و کنترل یک ماشین سواری است. راننده ی باتجربه، هنگام رانندگی، کمتر پشت سر خود را نگاه می کند و اگر این کار را انجام دهد، هر لحظه با خطرهای مَهیب و مُهلکی رو به رو خواهد شد ... پس هرچه ممکن است از زیانها و شکست های گذشته، کمتر یاد کنیم تا شیرینی لذت روزگار آینده را از دست ندهیم.
شما بدون تسلط بر خود نمی توانید فاتح دیگران باشید.
بدترین شکل دلتنگی برای کسی آن است که در کنار او باشی و بدانی که هرگز به او نمی رسی.
هرگز وقت خود را با کسی که حاضر نیست وقتش را با تو بگذراند، نگذران.
اگر خداوند، لحظه ای فراموشش شود و مرا عروسکی پارچه ای بپندارد و اگر چنین باشد که برای مدت کوتاهی باز عمری ارزانی ام دارد، به یقین حرفی در مورد آنچه که بدان می اندیشم بر زبان نخواهم راند و بی شک، اندیشه خواهم کرد پیرامون سخنانی که باید بگویم.
برای هر دقیقه ای که چشمانمان را می بندیم، شصت ثانیه روشنایی را از دست می دهیم.
خدای من؛ اگر قلب داشتم، کینه و نفرتهای خود را بر روی یخ می نوشتم و به امید برآمدن خورشید می ماندم.
همه ی مردم دوست دارند در اوج و قله ی کوه زندگی کنند، بی آنکه متوجه باشند خوشبختی حقیقی در سراشیبی ای است که به سمت بالای کوه می پیماییم.
چیزها را نه برای آنچه می ارزند، بلکه برای معنایی که دارند بسنجید.
مرگ از پیری نمی آید، بلکه با فراموشی می آید.
زمانی که یک نوزاد برای بار نخست، انگشت پدرش را با مشت کوچک خود می گیرد و می فشارد، آن را برای همیشه گرفته است.
بالاترین چیز در موسیقی، سخن گفتن درباره ی موسیقی است.
در حقیقت، والاترین چیز در ادبیات، بحث پیرامون ادبیات است.
مسأله ی مهم در نوشتن رمان یا داستان کوتاه، جدی نوشتن آن است؛ حتی اگر به فروش نرود و یا جایزه ای به دست نیاورد.
پاره کردن داستان های کوتاه ضروری است؛ چون نوشتن آنها مانند بتون ریختن است. اما نوشتن رمان به بنایی با آجر می ماند؛ معنایش این است که اگر داستان کوتاه به عنوان کوشش اولیه موفق نبود، نباید بر نوشتن آن پافشاری کرد، در حالی که در مورد رمان بسیار آسان است؛ چون می توان دوباره از نو آغاز کرد.
هر چیزی باید متعادل باشد تا عشق به اوج تکامل خود برسد.
تنها چیزی که در شهرهای کوچک شایع است، خود شایعه است... حتی پیش از آنکه پیشامدی رخ دهد، مردم به آن پی می برند.
برخی از چیزها که خیلی به درد نمی خورند، زمانی استفاده ی زیادی دارند.
ترسوی حقیقی از پرواز نمی ترسد، بلکه آن کس که با ترس پرواز را یاد می گیرد، ترسو است.
تله پاتی و روش های گوناگون آن، به گونه ای که برخی می اندیشند، شعبده بازی و کلک نیست؛ بلکه یک نیروی بزرگ ذاتی است که دانش، آن را نمی پذیرد ... چون آن را نمی شناسد ... همان گونه که در آغاز، کروی بودن زمین را نپذیرفت و مردم گمان می کردند زمین پهن است.
تله پاتی، امری ناخودآگاه است که نمی توان آن را کنترل کرد و هیچ گونه برنامه ریزی را نمی پذیرد. تله پاتی را نمی توان فهمید مگر اینکه به کمال برسد و در غیر این صورت، خود به خود ناکام خواهد ماند.
من همیشه باور داشته ام که در طبیعت، زیباتر از زن وجود ندارد.
انسان تنها زمانی حق دارد به انسانی دیگر از بالا به پائین بنگرد که ناگزیر است او را یاری رساند تا روی پای خود بایستد.
اگر کسی تو را آن گونه که می خواهی دوست ندارد، به این معنا نیست که تو را با تمام وجودش دوست ندارد.
دوست حقیقی کسی است که دستهای تو را بگیرد، اما قلب تو را لمس کند.
تو ممکن است در تمام دنیا تنها یک نفر باشی، اما برای برخی از افراد، تمام دنیا هستی.
دوستت دارم؛ نه به خاطر شخصیت تو؛ بلکه به خاطر شخصیتی که در زمان با تو بودن پیدا می کنم.
فداکاری، یعنی آسایش خود را فدای آسایش دیگران کردن.
در جهان، روشنایی هایی وجود دارد که در عمیق ترین ظلمات نهانند.
ما که آزادی را دوست نداریم نمی توانیم نان آزادی را بخوریم و اگر هم بخوریم، آنرا هضم نخواهیم کرد.
کسی که خود را وقف خدمت می‌کند، کوچک‌ترین اندیشه‌ی رفاه خود را به ذهن، راه نمی‌دهد، بلکه آن را به پروردگارش می‌سپارد و به اراده‌ی او گردن می‌نهد.
من به راه‌های خشونت‌بار، اعتراض دارم؛ حتی اگر در مسیر نیکی، این راه‌ها به کار گرفته شود، نیکی برآمده از آن، موقتی و گذراست؛ ولی شرّی که نتیجه‌ی آن است، ماندگار و همیشگی است.
تجربه به من آموخته است که خیر پایدار هیچ‌گاه نمی‌تواند میوه‌ی خشونت و ناراستی باشد.
نافرمانی مدنی، حق ذاتی همه‌ی شهروندان است. اگر از چنین حقی چشم‌پوشی کنیم، از انسانیت دست شُسته‌ایم.
راستی و درستی، در قلب همه‌ی آدم‌ها وجود دارد؛ هر کسی باید در قلب خود، آن را جستجو کند و آن گونه که خود، می‌فهمدش، چراغ راهش سازد.
انسان نمی‌تواند در گستره‌ای از زندگی خود با درستی و روراستی عمل کند، در حالی که در سایر حوزه‌های زندگی‌اش، آلوده‌ی نادرستی‌هاست. زندگی، واحدی تجزیه‌ناپذیر است.
بدانید که هر ناکامی و شکستی، شما را به اندوخته‌های بیشتری در ژرفای وجودتان راهنمایی می‌کند.
خشونت، هرگز خشونت را از بین نمی‌برد، بلکه تنها بر شدت آن می‌افزاید؛ در حالی که با پایبندی بی‌کم و کاست به عدم خشونت، در اندیشه و گفتار و رفتار، رسیدن به آزادی، گریزناپذیر است.
اگر چیزی در گذشته رخ نداده باشد، به این معنا نیست که در آینده نیز رخ نمی‌دهد.
این تصور که رسیدن به هدف به سبب دشوار بودن راه، ناممکن است، با روح زمانه‌ی ما سازگاری ندارد.
شادمانی، نه در پیروزی، که در مبارزه و تلاش و رنج برآمده از آن نهفته است.
همان گونه که گرما، اگر مهار شود، به انرِژی تبدیل می‌شود، خشم نیز در صورت مهار شدن می‌تواند به نیرویی مبدل گردد که جهان را به لرزه درمی‌آورد.
برآنم که اگر یک فرد به مراتب بالای روحی برسد، همه‌ی جهان با او صعود می‌کنند و اگر فردی سقوط کند، همه‌ی جهان را به سقوط کشانده است.
عدم خشونت راستین، بدون وجود بی‌باکی ناب در روح فرد، دست یافتنی نیست.
می‌توان امیدوار بود که فردی خشن، روزی دست از خشونت بردارد، ولی چنین امیدی در مورد ترسویان وجود ندارد.
قدرت، برآمده از توانایی جسمی نیست، بلکه از اراده‌ی استوار سرچشمه می‌گیرد.
هر نامی که بر او بگذارید، مهم نیست؛ او کسی‌ست که بیشترین آرامش را در میان شدیدترین شعله‌ها به آدمی می‌دهد؛ او همان پروردگار است.
تنها هنگامی می‌توانید ادعای عشق‌ورزی کنید که رفاه دیگران برایتان اهمیتی بیش از رفاه خودتان داشته باشد و حتی زندگی دیگران را مهم‌تر از زندگی خود بدانید.
قدرت برآمده از شمار نفرات، مایه‌ی خشنودی ترسویان است. آن که روحاً دلیر است، جز از نفس مبارزه لذت نمی‌برد.
ایمان، تنها ذکر گفتن زبانی نیست؛ بلکه گونه‌ای مبارزه با مرگ است.
هدف، همواره از ما دور می‌شود. هرچه به پیشرفت‌های بزرگ‌تری دست می‌یابیم، بیشتر به بی‌ارزشی خود پی می‌بریم.
شادمانی، در تلاش نهفته است، نه در دستیابی به هدف. تلاش بی‌کم و کاست، همان پیروزی‌ست.
عشق ورزیدن به آنانی که ما را دوست دارند، عدم خشونت نیست. عدم خشونت یعنی به کسانی که از ما بیزارند، عشق بورزیم.
عشق به کسی که از ما بیزار است، دشوارترین کارهاست. ولی به لطف پروردگار، حتی این دشوارترین کارها نیز اگر بخواهیم انجام‌شان دهیم، آسان و ساده خواهد شد.
برای کسی که اندیشه‌ی عدم خشونت را در خود پرورده است، همه‌ی جهان، یک خانواده است؛ نه ترسی به دل دارد و نه کسی از او می‌ترسد.
گاهی ساده‌ترین چیزها به نظر ما دشوارترین کارها می‌نماید. اگر دل‌های ما باز بود، هیچ‌گاه به مشکلی برنمی‌خوردیم.
زندگی من یک واحد تجزیه‌ناپذیر است؛ همه‌ی تلاش‌هایم به یکدیگر وابسته‌اند و همه‌ی آن‌ها از عشق پایان ناپذیر من به بشریت سرچشمه می‌گیرند.
به یاد داشته باشید تا زمانی که همه‌ی تلاش و کوشش خود را به کار می‌گیرید، سخن گفتن از شکست، نارواست.
عشق، هیچ‌گاه درخواست نمی‌کند، همواره می‌بخشد. عاشق، همواره رنج می‌برد، هرگز آزرده نمی‌گردد، هرگز تلافی نمی‌کند.
باید به زندگی من بنگرید: اینکه چگونه زندگی می‌کنم، چگونه غذا می‌خورم، می‌نشینم، سخن می‌گویم و به طور کلی، چگونه رفتار می‌کنم؛ مذهب مرا مجموعه‌ی همه‌ی این‌ها تشکیل می‌دهد.
اگر عدم خشونت، قانون هستی ماست، پس آینده از آن زنان است.
تمام فلسفه‌ی من، اگر بتوان از آن با این عنوان پردبدبه یاد کرد، در آنچه که انجام داده‌ام، نهفته است.
حقیقت، هیچ‌گاه و در هیچ شرایطی، نباید فدای چیزی شود.
کوچک‌ترین شکی ندارم که هر مرد و زنی می‌تواند به جایی که من رسیده‌ام، برسد، به شرطی که همان تلاش‌ها را به کار بندد و همان امید و ایمان را در خود بپروراند.
زمانی فرا می‌رسد که فرد، مقاومت‌ناپذیر و اثر کارهای او یکسره فراگیر می‌گردد. این حالت، زمانی رخ می‌نمایاند که فرد، خود را تا حد صفر فرو کاسته باشد.
سرچشمه‌ی قدرت، شایستگی فیزیکی نیست، بلکه اراده‌ی تزلزل‌ناپذیر است که قدرت را می‌آفریند.
اگر عدم خشونت را در ارتباطات شخصی خود با دیگران به کار نبندیم، سخت دچار اشتباه شده‌ایم. عدم خشونت نیز مانند نیکوکاری، باید از خانه آغاز شود.
طبیعت همه‌ی مردم یکسان است؛ پس آنچه که برای من امکان‌پذیر است، برای همه امکان‌پذیر است.
تا زمانی که دلیل مناسبی برای باور نداشتن به حریف [=هم‌آورد] وجود ندارد، باید او را باور داشت.
بی‌اعتمادی، نشانی از ناتوانی‌ست.
هنگامی که هدف‌مان، نه درهم شکستن حریف [=هم‌آورد]، که کسب پشتیبانی اوست، بی‌اعتمادی نیز معنای خود را از دست می‌دهد.
ارتباط همیشگی بین هدف و وسیله، درست مانند ارتباط درخت با دانه‌ی آن است.
با هر گونه دشواری که روبرو شویم، و هر شکست ظاهری که گریبانگیرمان شود، نباید از جستجوی راستی و درستی، دست برداریم.
من همواره بر این باور بوده‌ام که حتی اگر یک فردِ تنها، پایبندی نسبتاً بی‌چون و چرایی به عدم خشونت داشته باشد، می‌تواند آتش را فرو نشاند.
کوچک‌ترین نگرانی در مورد خود به دل راه ندهید و همه چیز را به خدا بسپارید.
آن کس که با وجدانی آرام، خود را وقف خدمت به دیگران می‌کند، روز به روز، نیاز بیشتری به این خدمت، در درون خود حس می‌کند و ایمانش بی‌درنگ فزونی می‌گیرد.
کسی که آماده‌ی چشم‌پوشی از دلبستگی‌های شخصی نیست و فراموش کرده که هنگام زایش، چیزی با خود نیاورده است، به سختی می‌تواند در جاده‌ی خدمت به مردم گام نهد.
آن گونه از دگرگونی را که دوست دارید در دیگران ببینید، در خودتان ایجاد کنید.
اسارت و بندگی مردم به خود آنها و میزان تحمل رنج و قبول فداکاری شان بستگی دارد.
خود را قربانی کنیم بهتر است که دیگران را.
حقیقت داروی تلخی است که نتایج شیرین دارد.
از گناه تنفر داشته باش نه از گناهکار.
مایلم که فرهنگ تمام کشورها آزادانه در اطراف خانه ام بوزد، ولی اجازه نمی دهم که بر اثر وزش چنین نسیمی، [ خانه ام ] از جا کنده شود.
راستی نخستین چیزی است که انسان باید به جستجوی آن بپردازد. ابزار شناخت راستی همان قدر ساده است که سخت به نظر می رسد.
از هر چیزی تازه اش را انتخاب کنید، ولی از دوست کهنه اش را.
راستی نخستین چیزی است که انسان باید به جستجویش بپردازد.
ابزارهای شناخت راستی همان قدر ساده است که سخت می نماید.
شاید ثمره کلام دلنشینی را که امروز به زبان می آورید، فردا بچشید.
باید تمرین کنم که هشتاد درصد از حرفهایم را کسر کنم و تا لازم و واجب نباشد، حرف نزنم.
کاهلی [ = تنبلی ]، از هر بیماری مسری تر است.
می توانید مرا زنجیر کنید، می توانید شکنجه کنید، حتی می توانید تن مرا نیست و نابود سازید، ولی هرگز اندیشه مرا زندانی نخواهید کرد.
کسی که از خردمندی خود بسیار آسوده دل باشد، خردمند نیست. باید به یاد داشت که شاید نیرومندترین افراد، ناتوان شوند و خردمندترین افراد کار نادرستی انجام دهند.
آن دگرگونی‌هایی را که دلتان می‌خواهد در دنیا ببینید، نخست از خودتان آغاز کنید.
من بر این باورم که انسان‌ها باید کارهای نادرست خویش را بپذیرند و در درست کردن آنها بکوشند. چنین پذیرشی، روح انسان را نیرو و جلا می‌بخشد.
اگر دعا و نماز نبود شاید مدتها پیش به جنون و دیوانگی رسیده بودم.
تمامی گناهان به طور پنهانی صورت می گیرد. آن زمان که درک کنیم خداوندِ حق گواه بر افکار ما است، شاید رها و آزاد شویم.
باطن و سیرت مردم را در هنگام بدبختی آنها می توان شناخت.
ما باید خود، آن تغییری باشیم که دوست داریم در دنیا ببینیم.
آنچنان زندگی کن که گویی فردا خواهی مرد و آنچنان بیاموز که گویی تا ابد زنده خواهی ماند.
چشم در برابر چشم باعث کوری تمام دنیا می شود.
آنچه ما را به نابودی خواهد کشاند از این قرار است: سیاست بدون اصول، لذت بدون وجدان، علم بدون شخصیت و تجارت بدون اخلاق.
هر تغییر و تحولی که برای جهان آرزو می کنی، در وجود خودت ایجاد کن!
آزادی، هرگز به معنی مجوز [ =روا دارنده ] برای به کار بستن استبداد نبوده است.
اگر ما نتوانیم همانند مردان و زنان آزاد زندگی کنیم، باید از مردن خوشحال باشیم.
هدف نهایی مبارزه ی ما، دوستی با تمام مردم دنیا است.
جهان مانند آیینه است؛ آیینه همیشه انعکاس صورت خود انسان را نشان می دهد.
شاد کردن قلبی با عمل، بهتر از هزاران سر است که به نیایش خم شده باشد.
مشتری مهمترین بازدیدکننده در محدوده ی ماست. او به کار ما وابسته نیست، ما به کار او وابسته هستیم. او مزاحم کار ما نیست، هدف کار ماست. او بیگانه در کار ما نیست، بلکه بخشی از کار ماست. با انجام کار او، لطفی در حق او نمی کنیم؛ اوست که با فراهم آوردن این فرصت به ما لطف می کند.
اگر اراده ای نباشد عشقی در کار نیست.
اگر خودمان احترام خویش را به کسی ندهیم، هیچ کس نمی تواند آن را از ما بگیرد.
انسان ترسو به قدرت متکی بر تعداد مسرور می شود و انسان شجاع با قدرت متکی بر خود (راستینش) برانگیخته می شود.
پیروزی آن نیست که هرگز زمین نخوری، آن است که بعد از هر زمین خوردنی برخیزی.
قلمرو من، عمل من است و کاری را می کنم که عقلم حکم می کند.
بزرگترین پیروزی آن است که به گونه ای رفتار کنیم تا مبارزان قویتر از آن بشوند که در شروع کار مبارزه بوده اند.
شاخ پربار سر بر زمین می نهد و شکوه آن همچنان در فروتنی او جلوه گر است.
اولین تکلیف بشر حمایت از افراد ضعیف و جریحه دار نکردن یک وجدان بشری است.
نباید ناامید شوید که حس بشر دوستی از میان رفته است. زیرا نوعدوستی مثل اقیانوس است که اگر چند قطره از آن آلوده گردد، تمام آبهای آن هرگز آلوده نخواهد شد.
دهقان و دهکده اش قادرند جهانی را به زور آزمایی بخوانند. زیرا قانونی که بر دهقان حکومت می کند این است که او برای دفاع از اعتبار و افتخار زادگاهش، حتی مرگ را به آسانی تحمل خواهد نمود.
اگر نتوانیم آزاد زندگی کنیم، بهتر است با آغوش باز از مرگ استقبال کنیم.
وقتی کسانی که در اطراف من هستند از بی غذایی در حال مرگند، جایز است که من به گرسنگان غذا بدهم.
زندگی، بیش از شتابی که دارد، با ارزش است.
اگر چیزی نخواهی، چیزی به دست نمی آوری.
ای مزدا اهوره! ما را نیرو [يِ مینُوی] و شادمانی بخش تا بر ستیزه و آزار دشمنان چیره شویم.
«اهوره» تنها دادگستر [در جهان] است. پس آنچه خواستِ او باشد، همان خواهد شد.
دانای روشن‌بین باید دانشجو را بیاگاهاند. مبادا نادان [کسی را] بفریبد و گمراه کند.
بهروزی از آنِ کسی است که دیگران را به بهروزی برساند.
ای هوشمندان! بشنوید با گوش‌ها [يِ خویش] بهترین [سخنان] را و ببینید با منش روشن و هر یک از شما - چه مرد، چه زن - پیش از آنکه رویدادِ بزرگ به کام ما پایان گیرد، از میان دو راه، [یکی را] برای خویشتن برگزینید و این [پیام] را [به دیگران] بیاموزید.
هیچ کدام از این گناهکاران درنمی‌یابند که کامیابی – همان گونه که زندگی به ما آموخته و بدان سان که با [آزمون] آهن گدازان گفته شده – به کار و کوشش [باز بسته است].
ای مزدا! منم که ترا می‌پرستم و از تو خواستارم: ناباوری و «تَرمَنشی» از میان برخیزد و خویشاوندان از خیره‌سری، همکاران از فریب نزدیکان و یاوران از نکوهندگان رهایی یابند و جهان از رهبران بد بیاساید.
کسی که [برای دیگران] خواستار روشنایی است، روشنایی [بدو] ارزانی خواهد شد.
ای مزدا! تو را توانا و پاک شناختم؛ آنگاه که [دانستم] در پرتو توانایی‌ات، آرزوهای ما برآورده خواهد شد.
آن کس که به [دین] من بپیوندد، من خود، او را بهترین [یاور]م و در پرتو «منش نیک»، بهترین چیزها را بدو نوید می‌دهد. امّا آن کسی که با [آموزش] ما سر ستیز دارد، ستیز با او رواست.
آن کس که نیک می‌اندیشد یا بد، بی‌گمان «دین» و گفتار و کردار خود را نیز [چنان خواهد کرد] و خواهش او پیرو گزینش آزادانه‌ی وی خواهد بود.
باید برای [آبادانی] جهان کوشید و آن را به درستی نگاهبانی کرد و به سوی روشنایی برد.
تا بدان هنگام که بتوانم به خواست خویش بر سرنوشت فرمان برانم، خواستار نیكْ آگاهی خواهم بود.
تا بدان هنگام که دل و جان شما سرشار از شور و مهر است و با یکدیگر می‌جوشید – خواه در فراخی، خواه در تنگی – از پاداش «مَگَه» [= انجمن پذیرندگان و پیروان پیام و آموزش زرتشت ] برخوردار خواهید بود.
برخی نومیدانه در قید بندگی هستند و به غلط چنین می پندارند که آزادند.
به زودی روزگار انتقاد و عیب جویی به پایان می رسد و به وسیله پیشرفت تمدن، آزادی اندیشه به تمام معنی در جهان حکمفرما می شود و همه کس می تواند به دلخواه خود راجع به فلسفه وجود بیاندیشد.
انسان نه برای حل و فصل مسائل جهان هستی، بلکه برای یافتن اینکه چه باید بکند، پا به گستره‌‌ی وجود نهاده است.
هر تردید و دودلی، یک تاخیر در پی دارد و روزها با افسوس خوردن بر فرصت‌های از دست رفته هدر می‌رود.
فقط کافی‌ست برخیزید و وارد میدان کارزار زندگی شوید تا کار، کامل شود و به پایان برسد.
از بسیاری چیزهای بزرگ می‌گذریم، ولی به ندرت، در امور جزئی، از خودگذشتگی می‌کنیم.
عاشق شوید و بلندهمتی را پیشه‌ی خود سازید، زیرا اینها بالهای نیرومندی هستند که شما را به قله‌های بلند کامیابی می‌رسانند.
برای بیشتر داشتن، نخست باید بیشتر بشوید.
ثروت حقیقی چیست؟ آفتابی که بر گدا و توانگر یکسان می تابد. تو ای توانگر، دل رنجه مکن که چرا گدا نیز در دنیای خویش خوشبخت است.
باید پیوسته دگرگون شده، تجدید حیات کرده و جوان گردیم، در غیر این صورت، متعصب و سخت می شویم.
زندگی اندک اندک به هر کس می فهماند چه کاره است.
این تضادها هستند که ما را به کامیابی می رسانند.
من در تولد خود نقشی نداشتم و در مرگ خود نیز نقشی ندارم؛ نقش من همه در زندگی من است.
کسی که از مرگ می ترسد از زندگی هم می ترسد؛ زیرا مرگ و زندگی از یکدیگر جدایی ناپذیرند و هر دو، جلوه ی یک حقیقت به شمار می روند.
حتی هنگام مرگ نیز وابستگی به قوت اراده و نیروی خواستن در ما وجود دارد.
از همه چیز مهمتر در زندگی آن است که انسان هدفی داشته و برای رسیدن به هدف خود دارای استعداد کافی باشد.
بهتر است پیش از آنکه شخصی ساعتی را تلف شده بداند، سرگرم بی ارزش ترین کار گردد.
هیچ چیز ارزشمندتر از همین امروز نیست.
هر شک و تردیدی تأخیرهای خاص خود را به همراه دارد و ایام، با افسوس بر روزهای از دست رفته می گذرد.
گرفتن تصمیم، اراده می خواهد و اجرای تصمیم، قدرت؛ اراده و قدرت دو بال نیکبختی هستند و بدون بال نباید پرید.
کاری نیست که نتوان با اراده از پیش برد. همه ی دشواریهایی که برای من پیدا شده به یاری اراده و اقدام، از بین برده ام.
هیچ کس تا زمانی که نیروهایش را نیازموده، نمی داند که دامنه ی آنها تا چه اندازه گسترده است.
مراقب باش که نیروهایت را بر سر مسایل پراکنده از دست ندهی. همیشه تلاش کن که آنها را متمرکز کنی.
یا کاری را آغاز نکن یا برای انجام آن از همه ی نیروی خود بهره بگیر.
پر اهمیت ترین کارها هرگز نباید قربانی کم اهمیت ترین کارها شوند.
به وظیفه ی خود آن گونه که لازم است عمل کنید؛ زیرا در این صورت راه شما آشکار می شود و در آن، تاریکی وجود نخواهد داشت.
وظیفه ای را که از همه به شما نزدیکتر است، انجام دهید.
هر نویسنده تا حدی چهره ی خویش را در آثارش آشکار می سازد، حتی اگر این کار بر خلاف میل اش باشد.
فقط هنگامی یک نویسنده می تواند اثری مهم به وجود آورد که کاملاً گوشه گیر شود.
برای اینکه نویسنده ای باشید که ساده و روان بنویسد، سزاوار است که آزاد اندیش باشید.
کسی که شادمانی را در خانه‌اش بیابد، شادترین انسان روی کره‌ی زمین است؛ خواه شاه باشد یا دهقان.
با زبان شعر بهتر می توان در دلها نفوذ کرد.
سند پاره می شود اما عهد نه.
اجرای عهد به سواد و زور و ثروت نیست، به ذات و سرشت است.
آن که در جایگاه نخست است، حتماً دارای نقش نخست نیست. چه بسیار پادشاهان که از سوی وزیرانشان و چه بسیار وزرا که از سوی منشی هایشان اداره می شوند.
می توانم عهد کنم که صاف و بی پرده باشم، در عین اینکه ممکن است بی طرف هم نبوده باشم.
ما می توانیم بخشش های بزرگ داشته باشیم، اما در مورد چیزهای کوچک به ندرت از خودگذشتگی به خرج می دهیم.
کسی سزاوار آزادی است که بتواند بر هوسهای خود چیره شود.
جوانی منزلی است که مابین مسافت کودکی و پیری واقع شده است. روزگار نیکبختی و کامیابی زندگی در آنجا می گذرد.
مردمان جهان از خُرد تا بزرگ، تارهای سست از آرزوهای گران بر گرد خویش می تنند و خود، عنکبوت وار میان آنها جای می گیرند. ناگهان ضربت جارویی این تارهای سست را از هم می گسلد. آنگاه همه فریاد بر می آورند که کاخی آراسته به دست ستم ویران شده است.
حتی کودکان نیز آرزو دارند و اگر ما خبر نداریم برای این است که نمی توانند سخن بگویند.
هیچ دلبستگی ای نیست که روزی به نفرت مبدل نشود؛ حتی مهر مادری.
هیچ تاریخی به دور از حب و بغض و اشتباه نیست.
به نظر من، هدیه ای که موجب خوشنودی کوچک شود بسیار ارزشمندتر از هدایای پر زرق و برقی است که وسواس و خودنمایی هدیه دهنده، تنها موجب کوچکی ما می شود.
سفر باید اسباب سرور و شادمانی و تمدد [ =ترنجیدگی ] اعصاب باشد، نه دلهره و خشونت و جنگ اعصاب.
پژوهش بی آنکه خستگی بشناسد، از پی قانون، علت، چرا و چون، می کوشد و می پوید.
تا زمانی که توان اندیشیدن و امکان دوست داشتن داری، به راستی چیزی از دست نداده ای.
آنگاه که خویشتن را فراموش کنیم، همه چیز ما را فراموش می کند.
انسان شریف، شریف ها را جذب می کند و راه ماندن با آنها را می داند.
طبیعت همانند بیماری جسمانی در برابر ضعف اخلاقی واکنش نشان می دهد. زمانی که بر دامنه ی خطر افزوده می شود به همان نسبت بر میزان شهامت فرد نیز افزوده می گردد.
اگر از نعمتهایی که خداوند هر روز به ما می دهد با آغوش باز لذت بریم، هنگامی که بدی فرا می رسد، نیروی کافی برای تاب آوردنش داریم.
تشویق پس از نکوهش، همچون آفتاب پس از رگبار باران است.
شما می توانید همه ی آدمهای دنیا را با تمام اندیشه های گوناگون بیازمایید، اما خواهید دید که دوستی آدم های خداشناس پایدارتر است.
گل، شادی آفرین است. بگذار همه از این شادی سهمی داشته باشند.
پرپر کردن یک گل، ستم به همه ی طبیعت است.
عاشق تنها زیبایی چهره را می بیند و دانا زیبایی سیرت را و عارف هر دو زیبایی را.
زیبایی به هرجا که وارد شود مهمان عزیزی است و پذیرایی خواهد شد.
دشواریهای دنیوی نمی توانند حس زیبایی را که خداوند در روح انسان آفریده است از میان بردارند.
عشق ورزیدن هنری بس بزرگ است که هر چند عاشق را زر و زور نمی بخشد، او را همسنگ بزرگترین قهرمانان جهان می کند.
عشق تند درمانی ندارد و هر دوایی آن را شدیدتر و تندتر از پیش خواهد کرد.
عشق، پریشانی زندگی است.
اگر نمی توانید قهرمان باشید، دست کم مرد باشید.
مادر، شاهکار طبیعت است.
آنچه فرزند درباره ی پدر می اندیشد مهم نیست؛ چگونه پدر بودن مهم است.
ما باید با فرزندانمان چنان رفتار کنیم که خداوند با ما رفتار می کند.
به میزان افراد بشر، نیکبختی وجود دارد، اما به دست آوردن همه ی آنها فقط یک کلید دارد؛ اراده.
هر قدر علل و موجبات اندوه آدمی کمتر باشد، نیک بخت تر است و هر چه میزان خواسته ها و تمایلات کمتر باشد، زندگی او آرامتر و به نیکبختی نزدیکتر خواهد بود.
چون بیشتر نوابغ و دیوانگان رفتار مشابه دارند، نبوغ و جنون در یک ردیف قرار می گیرند.
نابغه در بند حدود دیگران نیست، قانون او در وجود خود اوست. همچون کوهی که آتشفشان از درون می خروشد و کوهپاره ها را از پیش بر می اندازد و دهانه ای برای فوران خود می سازد. فطرت وی قانون می گذارد و کار خود را با آن می سنجد.
نویسندگان از آن جهت که چیزهای نو می آورند مبتکر نیستند، بلکه از آن جهت چنین اند که آن چه را می خواهند بگویند به گونه ای بیان می کنند که گویی هرگز پیش از آن گفته نشده است.
وفا سن و سال و زمان و مکان نمی شناسد؛ همیشه و همه جا باید وفادار بود.
تو در حقیقت، همانی که هستی؛ روی سرت هزار تا کلاه گیس هم که بگذاری یا کفش های گران به پا کنی، باز همانی که هستی باقی خواهی ماند.
طمع، همچون آب شوری است که هر چه بیشتر خورده شود، تشنگی را افزونتر می کند.
از میانه روی، خوش بختی پاک سر می زند.
باید بی چون و چرا اشتهای اشخاصی را که بی جهت وقت شما را می گیرند کور ساخت؛ آنها از شما می خواهند که منفعت و سوی در کار به آنها برسانید.
کسی که می خواهد اثری برای دنیا به وجود آورد، باید متوجه باشد که نگذارد دیگری وقت او را بگیرد.
آه! جوان ها! افسوس که شما قیمت و بهای وقت را نمی دانید!
تنها کسانی سزاوار و شایسته ی درک آزادی و زندگانی هستند که بدانند چگونه هر روز بر مشکلات زندگانی و آزادی غلبه کرده و آزادی و زندگانی نوینی را به چنگ آورند.
اندیشیدن آسان است و عمل کردن، سخت و دشوار. عمل کردن به دنبال اندیشه و نقشه و از روی تعمق و اندیشه پیدا کردن اش در جهان بسیار دشوار است.
اگر وجود خار در گل مایه اندوه ماست، وجود گل در کنار خار باید مایه شادی ما باشد.
بزرگترین مشکل ها در جایی نهفته است که ما هرگز انتظارش را نداریم.
دست طبیعت در هر دل پاک این احساس شریف را گذاشته است که به تنهایی نمی تواند خوشبخت شود و باید سعادت خود را در خوشبختی دیگران بجوید.
روحی که زیبایی را می بیند گاهی تنها می ماند.
مردان کامیاب غالبا از شکست، میوه پیروزی چیده اند.
مردان مقاوم و باتجربه همیشه فرصت دارند کارها را از اول شروع کنند.
خوشبخت ترین فرد کسی است که خوشبختی را در خانه خود جستجو می کند.
عشق، تاج زندگی و سعادت جاودانی است.
دوستی مثل اسناد کهنه است؛ قدمت تاریخ آن را قیمتی می کند.
کسی که می خواهد رازی را حفظ کند باید این واقعیت را که رازی دارد، پنهان کند.
زن، شریک زندگانی و یار ساعات درماندگی است.
سخن گفتن یک نوع نیاز است، ولی گوش دادن هنر است.
اگر مردم زبان «مقاصد» یکدیگر را می فهمیدند، اختلاف از میان برداشته می شد.
خوشبخت ترین مردم کسی است که برای برتری های دیگران ارزش قائل است و از شادی دیگران آن قدر شاد می شود که گویی این شادی مربوط به خود اوست.
قله ها را مگر با پیمودن راه های پیچ در پیچ نمی توان فتح کرد.
کوشش، نخستین وظیفه ی انسان است.
آنجا که نور بیشتر است، سایه های سیاه تری می توان یافت.
در مورد همه ی نو آوریها و خلاقیت ها یک حقیقت ابتدایی وجود دارد: از لحظه ای که شخص به طور قطع مصمم به کاری می شود، همه ی امدادهای غیبی به کمک او می آیند.
من از هیچ مکتبی پیروی نمی کنم، از هیچ استادی چاپلوسی نمی کنم... دیوانه ای هستم که قایقم را خود هدایت می کنم.
به حقیقت، کسی را می توانیم والا و محترم بدانیم که در جست و جوی خویش نیست.
به خویشتن اعتماد کن، آنگاه راه زندگی را خواهی یافت.
قلب مغرور و خودخواه هرگز نمی تواند از سرگیجه و بی حوصلگی بگریزد.
جوانی نیز مانند پاک ترین و بهترین عشقها سرانجامی ندارد.
کسی که دارای عزمی راسخ است، جهان را مطابق میل خویش عوض می کند.
مرد عمل وجدان ندارد؛ تنها مرد اندیشه است که با وجدان است.
زیاده روی در گفتار برای زنان خیلی طبیعی تر از راستگویی است.
ای پیر زنده دل، از گذشت عمر افسرده مشو؛ هر چند زمانه نیز موی تو را سپید کرده، اما هنوز نیروی عشق که زاینده ی جوانی است از دلت بیرون نرفته است.
رنج و شادی؛ این سخن مرا جز با عاقلان مگویید، زیرا مردم عوام جز نیشخند کاری نمی توانند کرد.
می خواهم زبان به ستایش آن كَس گشایم که در پی آتشی است تا خویشتن را پروانه وار در آن بسوزاند.
بکوش تا از ورای پوست به مغز بنگری و در پس پرده ی جدایی، پیوستگی حقیقی را ببینی، زیرا چون بر سر خوان گسترده ی جهان بنشینی، میان شرق و غرب فرقی نتوانی گذاشت.
هر که خود و دیگران را بشناسد ناچار بدین نکته پی بَرَد که از این پس، شرق و غرب جدا نمی توانند زیست.
حافظا هیچ کلامی را دو بار در قافیه نیاورم، مگر آنکه با ظاهری یکسان، معنایی جدا داشته باشد.
جرقه ای برای آتش زدن و سوختن شهر امپراتوران کافی است.
به من بگو دلم چه می خواهد... دلم در کنار تو است، حقیرش نشمار.
گاه خاموشی، بهتر از سخن، از راز دل خبر می دهد.
ای دلبر من، غزلهایی را که روزگاری در دشت و دمن برایت می سرودم، اکنون در دیوانی فشرده و زندانی کرده ام، زیرا زمانه ناسازگار است.
غزل من از رخدادهای زمان ایمن خواهد ماند و هر بیت آن که ستایشگر عشق است، چون خودِ عشق جاودان خواهد بود.
تو چون مُشکی که از هر کجا بگذری، از خود نشانی گذاری.
جوانی، خود، مستی بی شراب است.
گنج عشق، گدایان را توانگر می کند.
نهالهای درختان بارور را کنار هم با نظم کامل در خاک بنشانید، زیرا تنها آن کشتزاری از رحمت یزدانی بهره خواهد برد که منظم و آراسته باشد.
اگر آب و زمین را چنانکه باید پاک نگهدارید، خورشیدِ آسمان با شوق و صفا بر آن خواهد تافت.
آنجا که آتش فروزان است، ظلمت شب را یارای بقا نیست.
تا جهان بوده، بیگناهان قربانی رنج و غم بوده اند.
پنج چیز است که پنج چیز از آن نزاید: دلی که خانه ی غرور است کانون محبت نشود. یاران دوران فرومایگی، نکوخویی ندانند و تنگ نظران ره به بزرگی نبرند. حسودان بر جمال و کمال جز به چشم کین ننگرند و دروغگویان از کسی وفا و اعتماد نبینند.
سلامی را که از ناشناس شنوی پاس دار و چون سلام دوستی دیرین، عزیز شمار؛ با آشنای تازه به گرمی سخن بگو، زیرا پس از کلامی چند هر یک به راه خویش خواهید رفت.
تو که زیردستی، لطف و خشم خواجه را یکسان گیر؛ چه بسا خواجه آنجا خشمگین آید که جای ستودن باشد و آنجا بستاید که جای خشم گرفتن باشد.
اگر خواهی همیشه خرسند باشی همیشه راضی باش.
دنیا زادگاه رنج است؛ اگر در آن بمانی، چون خواب و خیالی می گریزد و اگر سفر کنی غم با تو همراه می آید.
همه جا ابلهان را دیدم که بیش از هوشمندان تفاخر می کردند و کوته فکران را یافتم که پیوسته کوشای حکمفرمایی بر دانایان بودند.
دانایان، هماره آماج تیر خشم و کین جاهلانند، اما همین که یکی از آنان بمیرد، مردمان به آه و ناله پردازند و به نامش پول گرد آرند تا بنایی به یادبودش بسازند و نامش را جاودانی کنند.
گویند: خود ستودن خطاست، اما کسی را نتوان گفت که کار نکو کند و خرسند نباشد.
دنیا پر از ابلیسانی است که پیوسته به ما کینه می ورزند، زیرا طاقت آنکه کمال خود را به حال خود گذارند، ندارند.
دل من پیوسته آرزوی پرواز دارد، نه برای آنکه به سوی آسمان رود، بلکه تا از دست خویش بگریزد.
هنوز روز است؛ بکوش تا کاری کنی، زیرا وقتی که شب خاموش فرا رسد هیچ کس کاری نمی تواند کرد.
غم جهان مخور که غم خوردن، سرنوشتت را دگرگون نخواهد کرد، اما تعادل زندگانیت را به هم خواهد زد.
اقبال، در خانه ات را بکوفت و تو غافلانه در به رویش نگشودی. اما نگران مباش، فرشته ی اقبال دلی مهربان دارد و باز هم در خانه ات را خواهد کوفت.
نیکی را فقط برای نفس نیکوکاری، انجام بده. اگر هم به فرزندانت پاداشی نرسد، به یقین نوادگانت از آن بهره خواهند برد.
چرا از دشمنان شِکوه می کنی؟ مگر توقع داری که ایشان تو را که وجودت خود مایه ی آزار دل پر حسدشان است عزیز شمارند؟
از این مصیبتی گرانتر نیست که ابلهان، دانایان را به فروتنی بخوانند.
خداوند بر خلاف ما، بدان را به حال خویش می گذارد و کاری به زشت و زیبای آنان ندارد.
اگر حسد در پی آن است که خویشتن را به چنگ و دندان بدرد؛ او را در نیت خیر خود آزاد بگذار.
تنها آن کس قهرمانان را به حق تواند ستود که خود دلیرانه جنگیده باشد، زیرا تا کسی سرد و گرم جهان را نچشیده باشد قدر مردان ارزنده را نداند.
اگر خواهی از راهزنان نیمه ی راه آسوده باشی، زر و ایمان و مقصدت را از کسان پنهان دار.
جوانان عادت دارند که گفته های خردمندانه ی پیشینیان را تکرار کنند و آنها را از خویش شمارند. لاجرم در ردیف سخنان ابلهانه، گاه حرفی بس نکو می توان شنید.
اگر عاقلی، با جاهلان مباحثه مکن، زیرا خود را اسیر جهل خواهی ساخت و آنان را دانایی نخواهی آموخت.
از خود مپرس که از نکویی تو چه کس بهره خواهد برد. نان خود را به آب فکن، بالاخره کسی آن را خواهد خورد.
می گویید تنگ چشمم؛ آخر چیزی به من دهید تا بتوانم بخشش کنم.
تا مرد خاموش است بر او خطری نیست، زیرا سرنوشت او به زبانش بسته است.
هر کس به جهان آمد خانه ای نو ساخت و چون مُرد خانه به دیگری گذاشت. دومی، بنا را به سلیقه ی خود تغییر داد، اما هیچ کس در پی اتمام آن برنیامد.
بکوش تا نیک را از بد بشناسی و از خود نام نکو باقی گذاری؛ بیش از این دو، چیزی مخواه که همه چیز را از دست خواهی داد.
به هر عشق ناکام! به آتش پر شرار و بی دریغ دوزخ! ای کاش چیزی بدتر می شناختم که بتوانم بدان سوگند یاد کنم!
آنچه از میراث پدرانت داری بطلب تا از آنِ تو شود.
ما همیشه وقت کافی داریم به شرط آن که هم بخواهیم و هم درست از آن استفاده کنیم.
شوهر، مغز خانه است و زن، قلب آن.
زندگی را هر گونه که نگاه می کنی زیبا است.
اگر تو را همان گونه که هستی بپذیرند، بدتر خواهی شد و اگر با تو به گونه ای رفتار کنند که گویی همانی هستی که لایق آنی، همان خواهی شد.
هیچ کس نمی تواند ما را بهتر از خودمان فریب دهد.
هر کسی چیزی را می بیند که آن را در قلب خود حمل می کند.
چه شادی هایی که زیر پای انسانها سرکوب شدند، زیرا بیشتر افراد به آسمان توجه دارند و آنچه را که زیر پاهایشان است نادیده می گیرند.
دوست من، گذشته ها کتابی مهر و موم شده است.
خوشبخت کسی است که راه قدردانی از خدمت دیگران را می داند و شادی دیگران را به قدر شادی خود حس می کند.
از محالات است که کسی را برای آنچه که هست، دوست بدارند. بیشتر آدمها چیزی را در دیگران دوست دارند که خود به آنها امانت می دهند: خودشان را، تفسیر و برداشت خودشان را از او ... .
نیاسایید، زندگی در گذر است. بروید و دلیری کنید، پیش از آنکه بمیرید، چیزی نیرومند و متعالی از خود بجای گذارید تا بر زمان چیره شوید.
هرکس باید روزانه یک آواز بشنود، یک شعر خوب بخواند و در صورت امکان چند کلمه حرف منطقی بزند.
هر چه نور بیشتر باشد، سایه ژرفتر است.
طوفان های حوادث، اخلاقیات و روحیات انسان را تقویت می کند.
پیش از آنکه کاری بکنی، باید کسی باشی.
کوشش تازه و جاندار، تنها راه غلبه بر بدبختی است.
شیفتگی آن است که شما چشمان زنی را دوست بدارید، بی آنکه رنگ آن را به یاد آورید.
مردم پست و دون به سراب مانند که چون کمی به آنان نزدیک شوی، به زودی پستی و ناچیزی خود را بر تو آشکار سازند.
کار ما نمایانگر قابلیت های ما است.
هر کس با استعدادهایی آفریده شده که باید آنها را به کار بندد. به کار بستن آنها، بزرگترین سعادت در زندگی هر فرد است.
آنها که غایبند، کمال مطلوب هستند؛ حاضرین [ =باشنده ها ]، عادی و پیش پا افتاده اند.
اخلاق را طوفان های روزگار تقویت می کند.
هر آنچه که باید، انجام بده و به تحقق آرزوهایت ایمان داشته باش؛ هر آنچه که باشند.
به کارگیری دخانیات، بیشتر از تمام جنگها انسان را به خاک سپرده است.
دارو بسیار است، اما تعداد کمی [ از آنها ] تاثیرگذارند.
ای عشق! تو افسر زندگی و بختِ بیداری.
خدایا! چه خوشبختی بالاتر از این، هم عاشق و هم معشوق بودن.
عشق و اشتیاق، بالهای پرنده ی بلندپرواز خلاقیت است.
عمل، بیان قدرت عشق است.
خدایا، هنر چقدر فرازمند، عمر چه کوتاه!
رؤیاهای کوچک را آرزو نکن؛ زیرا برای تکان دادن قلبت به اندازه ی کافی قدرت ندارند.
رفتار هر انسان، آینه ای است که او چهره ی خود را در آن نشان می دهد.
هر کسی نمی تواند انسان باشد.
از اینکه در کنارم هستی بسیار شادم؛ بودنت به من کمک می کند که دریابم دنیا چقدر زیباست.
طبیعت، تنها کتابی است که تمام صفحاتش پر از معنی است.
آن که به صبح می اندیشد، همیشه می خندد.
با یک اراده ی نیرومند، شرایط دیگر چندان اهمیت ندارد.
مادام که خود را باور دارید، می دانید چگونه زندگی کنید.
هیچ چیز به اندازه ی زمانی که آدمی مطلبی خنده دار می گوید، شخصیتش را نشان نمی دهد.
زندگی بدون کار، مردن پیش از وقت است.
شخصیت، در جریان زندگی شکل می گیرد.
شرط پیروزی، داشتن یک اراده قوی است و شرایط دیگر اهمیت چندانی ندارد.
با داشتن اراده قوی، مالک همه چیز هستید.
زیبایی ناپایدار و فضیلت جاودانه است.
اگر به مهمانی گرگ می روید، سگ خود را به همراه ببرید.
استعداد در فضای آرام رشد می کند و شخصیت در جریان کامل زندگی.
نخستین وظیفه هر فرد آن است که استعدادهای خود را پرورش دهد و از تواناییهای خویش استفاده کند.
اگر هنری داری، بیاور. در غیر این صورت، هنرنمایی نکن که رسوایی به بارخواهد آورد.
فکر کردن بسیار آسان است و عمل کردن، بی نهایت دشوار. هیچ چیز در زندگی مشکل تر از این نیست که انسان، افکار خود را به عرصه عمل گذارد.
یک کار نیک گاهی یک شخص، یک ده، یک شهر و یا یک ملت را رهایی بخشیده و به پیشرفت می رساند.
کسی که می خواهد خود را از مصیبت ها برهاند، باید در جستجوی لذات خیالی نباشد. چه اگر باشد، همچون نابینایی است که راه را از چاه تشخیص نمی دهد.
مهربانی رشته زرینی است که افراد اجتماع با آن به هم پیوند می خورند.
اگر انسانی، کتابی را می‌نویسد، بگذارید فقط آنچه را می‌داند بر روی کاغذ بیاورد؛ من به اندازه‌ی خودم از آن برداشت می‌کنم.
اشخاص بزرگ و با همت به کوه مانند که هر چه به ایشان نزدیک شوی، بزرگی و شکوه آنان بیشتر برای تو روشن می گردد و مردم پست و کم تلاش سراب را مانند که چون کمی به آنان نزدیک شوی، به زودی پستی و ناچیزی خود را بر تو آشکار سازند.
سعادتمند کسی است که هر چه پیرتر شود، مهربانتر گردد.
خوشبخت ترین افراد کسی است که دانش و حکمت دیگران را قدر بداند و از خوشبختی دیگران احساس خوشحالی کند.
هر زمان پیرمردی زیر خاک می رود، یک کتاب تاریخ زیر خاک پنهان می شود.
روح انسان آب را می‌ماند، از آسمان فرود می‌آید و بر آسمان برمی‌بالد و آنگاه دوباره به زمین باز می‌گردد، یک پیوستگی ابدی.
هنرمند به تنهایی، ارواح را می‌بیند، ولی زمانی که از او خواسته می‌شود ارواح را پدیدار سازد، همه ی آنها را می‌بینند.
زیبایی، بزرگتر از خوبی است، زیرا دربرگیرنده ی خوبی نیز می‌شود.
هیچ چیز بیش از امروز ارزش ندارد.
اگر زمانِ خود را به گونه ی درست به کار گیریم، همیشه زمان کافی خواهیم داشت.
افراد، ویژگی خود را بیشتر از همه با این نشان می دهند که به چه چیز می خندند.
اگر می خواهید نزدیکانتان از دیدن شما لذت ببرند، باید از دیدار افرادی که می شناسید، شاد شده و شادمانی خود را نشان دهید.
از بین بردن دشواری های شخصی، به تنهایی، لذت ویژه ای به همراه دارد.
تا زمانی که به تمام ریشه های بنیادی زندگی مان باور نداشته باشیم، نمی توانیم به زندگی دلخواه و شادی که در ذهن داریم، دست یابیم و سبک زندگی را آنگونه که خود می خواهیم، شکل دهیم.
هنگامی که شما می خواهید موقعیت پیشین خود را پاس دارید، هیچ معجزه ی جدیدی برای دگرگونی موقعیت تان رخ نمی دهد.
هرگز خود را برای شرایطی که دارید، سرزنش نکنید، زیرا جز افسردگی و پریشانی هیچ ثمر دیگری ندارد.
هر چه سرحال تر و تندرست تر باشید، درک آن گونه از زندگی که خواهانش هستید و می خواهید برایتان پایدار بماند، آسان تر می شود.
حس مکرر شادی برای کسی که خواهان زندگی دلخواه خود است، بسیار ضروری [ =بایسته ] می باشد.
افرادی که زندگی را برای خود آسان نموده و تلاش می کنند دنیای پیرامون خود را بهتر از پیش سازند، بسیار بهتر و مفیدتر از کسانی زندگی می کنند که تنها به خودِ زندگی توجه دارند و ژرفای روح زندگی را درک نمی کنند.
شادمانی، نه تنها پایانِ رسیدن به لذت است، بلکه بهترین راه نیرو دادن به روحیه و داشتن انگیزه است.
آسوده باشید که در طول زندگی، هر چیزی که نیاز داشته و خواهان آن باشید، زندگی در دسترس تان قرار خواهد داد.
چیزی که شما را در زندگی سرحال و سر زنده نگه می دارد، به خود هدیه کنید.
بکوشید از هر پیشامدی که برایتان پیش می آید، بسیار لذت ببرید.
کاری را انجام دهید که می دانید از آن لذت می برید.
رایج ترین کار نادرستی که تمام افراد مرتکب می شوند، عشق های ناگهانی است که همه گمان می کنند، سرنوشت، این مسئله را سر راه زندگی افراد قرار می دهد.
هرگز فراموش نکنید که بدون دستیابی به دلبستگی های باور نکردنی، نمی توانید صد در صد به کسی دلبسته شوید.
یک زندگی اجتماعی خوب، نه تنها باعث لذت و انگیزش می شود، بلکه سرچشمه ی بزرگی برای پشتیبانی از ما در سختی هایمان است.
برای داشتن زندگی آسوده باید کارهای حساب شده ای انجام دهیم.
یک زندگی اجتماعی والا هرگز نمی تواند این توانایی را داشته باشد که تجربه های ژرف پر معنایی [ =چَمی ] را بدون خواست خود در دسترس مان قرار دهد.
کاری پسندیده است که از آن احساس لذت کنیم و نیازهای روانی ما را بهیود بخشد و این امر، هرگز ارتباطی به میزان دریافت مادی ما ندارد.
همیشه به خود، یادآوری کنید که از شکست هایی که با آن روبرو می شوید، درس می گیرید.
بکوشید هر روزتان را با پرداختن به کاری که از آن لذت می برید و دوست دارید آن را انجام دهید، به پایان برسانید.
برای درک کردن و نیکو شمردن دنیای پیرامون خود، زمان صرف کنید.
قشنگ ترین و بهترین بخش زندگی هر فرد، زمانی است که به نتیجه ی تلاش های خود دست می یابد.
خود [ شما ] برمی گزینید که چگونه از زمان و انرژی بهره گیرید تا در زندگی به تعادل [ =ترازمندی ] برسید یا نرسید.
میان آدمیان چیزی نیست، جز دیوارهایی که خود ساخته اند.
فرق انسان و سگ در آن است که اگر به سگی غذا بدهی، هرگز تو را گاز نخواهد گرفت.
بشریت به ظاهر نیست، به باطن است.
بدترین و خطرناک ترین کلمات اینست : همه اینگونه اند.
ما، آدمیان را بیشتر به سبب خوبی‌هایی که خود، در حق‌شان کرده‌ایم، دوست می‌داریم، تا به سبب خوبی‌هایی که آنان در حق ما کرده‌اند.
همه می خواهند بشریت را عوض کنند، ولی افسوس هیچ کس در این اندیشه نیست که خود را عوض کند.
به دوستانت خوبی کن، محبت شان نسبت به تو بیشتر می شود و به دشمنان خوبی کن تا دوست شوند.
در عالیترین طبقات اجتماع و همچنین در پست ترین طبقات آن، زن آلتی بیش برای کامرانی نیست.
بشر تا زمانی که زندگی را به عنوان چیزی مقدس باور نداشته باشد و به همنوعان خود به چشم برادر نگاه نکند، زندگی دیگران را تباه خواهد کرد.
برای کشف اقیانوسهای جدید باید شهامت ترک ساحل آرام خود را داشته باشید؛ این جهان، جهان تغییر است نه تقدیر.
مردان بلندنام و باافتخار هرگز نمی میرند، زیرا که گورشان قلوب نسل های آینده است.
مالکیت زمین از اهمیت ویژه ای برخوردار است. چنانچه مقرر گردد که زمین متعلق به هیچ کس نباشد، مگر آن کس که روی آن کار می کند، آنگاه می توان آزادی ِ پایدار را تضمین کرد.
دوست داشتن، رحمت است؛ مورد محبت قرار گرفتن، خوشبختی است.
در زندگی، هرکس راه و روش راستی و درستی را بپیماید، زودتر به هدف می رسد.
آفتاب به گیاهی حرارات می دهد که سر ازخاک بیرون آورده باشد.
عشق گوهری گرانبها است اگر با عزت همراه باشد.
تاریخ نگاران شبیه افراد ناشنوا هستند، [ چرا که ] مدام به پرسش هایی پاسخ می گویند که هیچ کس از آنها نپرسیده است.
موضوع تاریخ، زندگی مردمان و بشریت است.
انسان نمی تواند به تنهایی و برای خود زندگی کند؛ این مرگ است نه زندگی.
در زندگی وضعی نیست که انسان نتواند به آن خو بگیرد، به ویژه هنگامی که ببیند همه ی اطرافیانش آن را پذیرفته اند.
به هنگام عزیمت و در لحظه های حساس زندگی، انسان هایی که توانایی بررسی کرده های خویش را دارند به اراده ای قوی دست می یابند.
تصور این موضوع که سرنوشت بشر می تواند با تدبیرهای عقلانی تغییر مسیر یابد و راه درست را در پیش گیرد، زندگی را به معنای واقعی ناممکن می سازد.
تنها هدف زندگی، رسیدن به سعادت و کسب لذت است. رسیدن به لذت و خوشی هدفی شایسته و درخور حیات است. بخشش، صلیب و فداکاری، همه در راستای رسیدن به لذت و شادمانی قرار گرفته اند.
«عشق ورزیدن کافی است، آنگاه همه چیز لذت بخش است.
هنر خوب است، اگر احساسات خوب را ترویج کند. احساسات هنگامی خوب است که شعور جداکننده ی نیک و بد به خوبی آنها حکم دهد و این شعور در میان مردم یک عصر مشترک است. هنر جهانی یک محک درونی دارد که پا برجا و بی خطاست و آن هم وجدان پاک نام دارد.
هنر، نتیجه ی تحریک احساسات و هدف آن نیز انتقال امور نفسانی و عواطف انسانی است.
هیچ پدیده ای تحت تأثیر سنت گرایی، به اندازه ی قلمرو هنر آسیب پذیر نیست.
این زیبایی نیست که آفریننده ی عشق است، بلکه عشق است که آفریننده ی زیبایی است.
هر وقت خواستید درباره ی راه رفتن دیگری قضاوت کنید، کمی با کفشهای او راه بروید.
انسان، تنها برای نیکی کردن آفریده شده است.
بهترین رویداد زندگی زمانی است که آدمی خود را می شناسد.
جنگ چنان بی عدالتی ای است که همه ی آنهایی که آن را به راه می اندازند، می بایست صدای وجدان را در درون خود خفه کرده باشند.
نیکی همه چیز را مغلوب می کند و خودش مغلوب نمی شود.
انسانی که معنا و هدف زندگی را بداند، نه تنها خود را با افراد ملت خویش برابر خواهد دانست، بلکه با تمام ابنای اقوام دیگر نیز مساوی خواهد شمرد.
کاری که تنها سود شخصی در آن منظور شده باشد، شرافتمندانه نیست.
در دنیا لذتی که با لذت مطالعه برابری کند، وجود ندارد.
نیکی، همه چیز را شکست می دهد و خود، هرگز شکست نمی خورد.
نوشتن ده جلد کتاب فلسفه آسانتر از آن است که انسان تنها یک قاعده و دستور تنها را به مرحله ی اجرا و عمل درآورد.
عشق، یعنی زندگی و اگر عشق را از کف دهید، زندگی را از کف می‌دهید.
اگر حقیقت عشق را دریابیم و بی‌پناهی عام بنی‌آدم را بپذیریم، به کسانی هم که دوست داشتنی نباشند، شفقت [=مهربانی] پیدا می‌کنیم.
جالب است کسانی که خود سبب می‌شوند دوست داشتن آنها از هر کس دیگر دشوارتر باشد، از همه نیازمندترند به اینکه دوست‌شان بدارند.
عشق، آدمی را رهایی می‌بخشد و آزاد می‌کند تا بی‌آنکه هراسی به دل راه دهد و بدون آنکه مدام لازم باشد با الگوهای فرد دیگری برابر باشد، به تمامی زندگی کند.
اجبار، آدمی را پوک و توخالی می‌کند. عشق، به آدمی نیرو می‌بخشد تا آگاهانه و با اراده‌ای استوار در مسیر هرچه آزادتر شدن گام نهد.
کسی که گمان می‌کند همه چیز را می‌داند، به هیچ رو نمی‌تواند بفهمد که گمانش نادرست است.
همان هستید که از شما سر می‌زند.
اگر همه‌ی آنان که می‌گویند عاشقند، در کردار هم چنین می‌بودند، دنیا بسیار بهتر از آن که هست، می‌شد.
برای شناخت درست کسی، باید بیشتر به کردار او توجه کرد تا به گفتارش.
آنچه در بیرون از ما سر می‌زند، فاش کننده‌ی چیزی‌ست که در درون‌مان می‌گذرد.
اگر هیچ نشان آشکاری از عشق ما در کردارمان به چشم نمی‌خورَد، باید در بود و نبود آن شک کرد.
هر آدمی، هر اندازه هم خردمند یا دل‌آگاه باشد، نه تنها اشتباه می‌کند که ممکن است در آینده هم به اشتباه کردن ادامه دهد.
کسی، بهتر از خود آدمی نمی‌داند بنیاد رشد و خوشبختی‌اش چیست.
تا زمانی که باور کنیم خود، سرچشمه‌ی خوشبختی خویش هستیم، می‌توانیم رؤیاهامان را برآورده سازیم.
فقط زمانی می‌توانیم آنچه را می‌خواهیم، داشته باشیم، که باور کنیم می‌توانیم به دستش آوریم، نه زمان دیگر.
تا زمانی که یاد نگیریم احساسات خود را بهتر درک کنیم و بر آنها چیره شویم، بنده‌ی آنها خواهیم ماند.
احساسی که با خرد همراه نباشد، فقط سبب هرج و مرج و ناآرامی خواهد بود و بس.
عشق، زاده‌ی احساس است، ولی پرورده‌ی خرد است. اگر این دو آمیزه‌ی جوهری به تعادل برسند، بقای عشق و رشد ما در آن، تضمین خواهد شد.
با هم کار کردن، نویدبخش زندگانی دراز‌تر و زندگی بهتر و سالم‌تری است تا جدا از هم کار کردن.
تعالی بخشیدن به [=رشد و بالا بردن] زندگی دیگران، بی‌آنکه به خود، خدمتی کنیم، ممکن نخواهد بود.
اگر پروای رویارویی با دشواری‌ها را بیابیم، دیگر کنار گود زندگی نخواهیم ماند و خود، راه خود را برمی‌گزینیم.
این پندار که شاید زمانی بهتر یا مناسب‌تر از این هم بتوان عشق ورزید، برای بسیاری، یک عمر پشیمانی به بار آورده است.
عشق نمی‌ورزیم که به ما عشق بورزند؛ عشق می‌ورزیم که عشق ورزیده باشیم.
عشق اگر پیوسته به نمایش گذاشته شود، بیشتر به چشم می‌آید.
نرمخویی همواره برآمده از قدرت است. قدرت است که سبب می‌شود بیاموزیم کسی را به سبب ناتوانی یا ترس یا خشم، محکوم نکنیم.
آزادی در گرو اختیار، مسئولیت و تعهد است؛ در قبال آن، همواره بهایی باید پرداخت.
نمی‌توان عشق ورزید و از خیر چیزی هم نگذشت.
آنجا که عشق، حضوری نیرومند داشته باشد، دلشوره و نومیدی و ترس از میان می‌رود.
امروز بر پایه‌ی خاطره‌ی [=یادبود] دیروز، داوری نکن.
با عاشق شدن است که ژرف‌ترین شادی، آرامش و امنیت ممکن را تجربه می‌کنیم و به ژرف‌ترین وجه درمی‌یابیم که یکی بودن، چه اندازه شگفت‌آور است.
در هر کاری که انجام می‌دهیم، فرصتی [=زمانی] برای عشق نهفته است.
شاد کردن یا افزودن بر مناعت طبع [=بزرگ‌منشی] آدم‌ها، در عمل بسیار آسان است؛ فقط دلی آگاه می‌خواهد و مهربانی آمیخته با صداقت [=راستی] و کاردانی.
برنامه‌ریزی، نه تنها شگفتی و شادمانی را از در نمی‌راند، بلکه راهگشای آن هم هست.
امنیت در عشق، در پذیرش طبع دگرگون شونده‌ی آن است. اگر این را بدانیم، دیگر چیزی نخواهد بود که از آن بترسیم.
هر چند آموختن چیزهای تازه و دگرگون کردن باورهای کهنه ممکن است دردناک باشد، ولی دردآورتر و هستی‌سوزتر از آن- در درازمدت – ایستا و ناهمدل ماندن است.
زمان، ارزشمندترین دارایی ماست.
خوب است فراموش نکنیم که عشق، همانند زمان، چشم به راه کسی نمی‌ماند.
دل‌نگرانی‌های گذشته را به دوش کشیدن، به همان اندازه بیهوده است که هراس از آینده.
اکنون، تنها چیزی‌ست که بدان نیازمندیم.
هر انسان، موجودی بی‌همتاست، با نیازهایی ویژه و طرز زیستن، عشق ورزیدن و آموختنی که از آنِ خود اوست.
زندگی هر کس از آنِ خود اوست. ما باید از هر کس که می‌کوشد آن را از ما برباید، دوری کنیم.
آنان که خود را باور دارند و لحظه [=دَم] را باور می‌کنند، از زندگی لذت فراوان می‌برند. آنان آموخته‌اند که گذشته، انبان خاطره‌هاست نه انبار افسوس‌ها.
چنین نیست که فقط یک راه برای عشق ورزیدن وجود داشته باشد. به شمار همه‌ی کسانی که تاکنون عشق ورزیده‌اند، شیوه‌ی ابراز هواداری، گرامی‌داشت و ارج‌ نهادن وجود دارد.
زنهار، اگر آغاز روزمان با پایان آن متفاوت [=دیگرگون] نباشد.
بیشتر احساس‌ها، به هر گونه که ابراز شوند، گذرا هستند، ولی باید با پیامدهایشان سر کرد.
هوشمندی و هوشیاری، همواره بهترین رهنمای ما هستند.
احساس، از بنیادهای زندگانی‌ست و ابراز کردن آن به گونه‌ای متناسب، رسیدن به تعادلی‌ [=هم‌سنگی] است که آن را در امان بدارد.
بخشی از یگانگی هر آدمی، در تمایز دیدگاه و چگونگی نگرش او به جهان است.
چنانچه بر حقانیت آنچه هستیم، پافشاری کنیم، سرانجام، احترام [=ارج] خویشتن و دیگران را به دست خواهیم آورد.
به رویاهایتان سفت بچسبید؛ چراکه رویاها از یک نظر، اسباب سازنده‌ی واقعیت هستند.
نمی‌توانیم چیزی را بدهیم که خود، از آن بی‌بهره‌ایم. بدون عشق ورزیدن به خود، نمی‌توان به دیگری عشق ورزید.
فقط با درک و پذیرش خود و همچنین نیازها و اسباب خوشبختی خود است که خواهیم توانست نیازهای دیگران را دریابیم و گرامی بداریم.
عشق از آن رو به آسیب‌پذیری نام‌آور شده که از دیرباز در کف خامان مانده است، ناآزمودگانی که نه به عشق را باور می‌کنند، نه خویشتن را.
آدمی، ثمره‌ی همه‌ی تجربه‌هایی‌ست که از سر گذرانده، همه‌ی آدم‌هایی که شناخته و همه‌ی رویاهایی که تحقق بخشیده یا نبخشیده.
منکر گذشته نمی‌توان شد، ولی گردن به بردگی آن نیز نمی‌باید نهاد. گذشته فقط می‌تواند فردا را تا اندازه‌ای برایمان پیش‌بینی‌پذیر کند.
تا خود را به چیزی نگرفته‌ای، دیگری هم تو را به چیزی نخواهد گرفت.
زندگی و عشقی در کار نیست، جز آنچه خود آفریده‌ایم.
هنگامی که عشق با صمیمیت [=یکدلی] ژرف همراه شود، به مرتبه‌ی والاترین تجربه‌ی انسانی می‌رسد.
دگرگونی‌ها را باید در درون برآورده سازیم، نه در بیرون؛ همین است و بس.
آنچه محدود کننده و سرکوبگر باشد، عشق نیست. عشق، فقط زمانی، عشق است که آزاد کننده باشد.
اطمینان [=بی‌گمانی]، پایه‌ی باور است.
بازی، به وجود آورنده‌ی گونه‌ای همکاری پاک و بدون ریاست و ما را از آن احساس رقابتی [=چشم و هم‌چشمی] که اجتماع به وجود می‌آورد، می‌رهاند.
عشق راستین، خودخواهانه نیست.
والاترین گونه‌ی عشق، تعالی بخشیدن به [=رشد و بالا بردن] خود است و گذاشتن نیازهای دیگران و جهانی که در آن زندگی می‌کنیم، در کانون توجه‌مان.
هنگامی که به آدم‌ها عشق می‌ورزیم، شادی آنها، رشد کردن آنها و بهتر زیستن آنها از هر چیز مهم‌تر می‌شود.
دانستن اینکه در شرایطی هستیم که به دست خود باید خوشبختی خود را به وجود آوریم، بسیار ارجمند است.
نخستین گام برای از گِل درآمدن، این است که دست روی دست گذاشتن را کنار بگذاریم و چاره‌ای بیندیشیم.
بسا زمان‌ها از آنچه بیش از هر چیز بدان نیازمندیم، می‌گریزیم و از همین رو، دچار تنهایی، اندوه و بی‌کسی می‌شویم. رشد کردن، راه بهتری پیش پایمان می‌گذارد.
کامل بودن، لازمه‌ی عشق نیست، ولی راستی، هست.
برتری، در جستن کمال است، نه به دست آوردن آن.
دروغگویی، یکی از سبب‌های ناکام ماندن مناسبت‌هاست.
چیزی ویرانگرتر از این نیست که دریابیم فریب همان کسانی را خورده‌ایم که باورشان داشته‌ایم.
هنگامی که عشق با صمیمیت [=یک‌رنگی] همراه می‌شود، آدمی به بزرگ‌‌ترین تجربه‌ی انسانی دست می‌یابد.
عشق ما هر اندازه هم که نیرومند باشد، نمی‌توان تنها بود و عشق ورزید.
هیچ رابطه‌ای بدون تلاش آگاهانه، انگیزش خود را پاس نخواهد داشت.
باید زمان را دریابیم تا زندگی و سرانجام، عشق را هستی بخشیم، وگرنه فقط همزیستی کرده‌ایم.
عشق، پیوسته هست. آدمی‌ست که دگرگون می‌شود.
زمانی، رنج یا نومیدی، بیدار کننده خواهد بود که در پی آن، خویشتن را بهتر بشناسیم.
شفایی چون امید وجود ندارد.
با همدردی، شرافت افراد را بهبود می‌بخشیم که بنیادی‌ترین امر در عشق ورزیدن به آنهاست.
کسانی که احساس خوبی نسبت به خود دارند، زیاد از آینده نمی‌ترسند. چه شرایط روبراه باشد، چه همه چیز رو به ویرانی رود، استواری این افراد، آسیب ناخورده می‌ماند.
افسردگی، خشم و احساس مزمن بدبختی، فقط برآمده از یک رخداد یا فرد ویژه نیست، بلکه از شیوه‌ی روبرو شدن آدمی با آن هم ناشی می‌شود [=برمی‌آید].
هر کسی را می‌توان دوست داشت، فقط از آن رو که انسان است و یکی از آفریده‌های بی‌همتای خداوند.
اگر بخواهیم کسی را در عشق شریک کنیم، کارآمدترین ترفند، این است که تا آنجا که می‌توانیم عاشق خوبی باشیم و بگذاریم دیگر کارها خود به خود انجام شود.
نگرانی، هرگز اندوه فردا را از بین نخواهد برد؛ فقط امروز را از شادی تهی می‌کند.
نود درصد آنچه نگرانش هستیم، هرگز روی نخواهد داد.
دریافت ما از دیگر آدم‌ها، برمی‌گردد به میزان شناخت‌مان از خویشتن.
از آن رو که مرگ، در بیشتر زمان‌ها، بی‌خبر در پی ‌‌ما می‌آید، به ندرت، زندگی دیگر و عشقی دیگر در کار است.
کارآمدترین چیز برای خوب زندگی کردن و خوب عشق ورزیدن، پذیرش راستین این حقیقت است که هیچ کس دارنده‌ی همیشه نیست.
هیچ چیز بیشتر از باور، آدمیان را به یگانگی نمی‌رساند و به آنان احساس امنیت نمی‌بخشد.
بدون باور، به هیچ رو عشق نمی‌تواند دوام بیاورد.
ما نگرانیم که باور بیش از اندازه سبب فریب‌مان شود، ولی به پیامدهای کم‌باوری نمی‌اندیشیم.
سرتاسر جهان، کسی نیست که مو به مو شبیه دیگری باشد؛ هرچه بار و بر داریم، به راستی از آنِ خود ماست.
در برابر عشقی که داریم و آنچه از آن به دست می‌آوریم یا نمی‌آوریم، خود ما مسئول [=مورد بازخواست] هستیم.
حتی عشق هم با نگفتن می‌میرد.
عشق را باید پیوسته ابراز کرد، پرورش داد و بدان نیرو بخشید.
دگرگونی، امری‌ست ناگزیر.
از چگونگی رویارویی ما با دشواری‌ها و بازدارنده‌هاست که نیرو و توان عشق‌مان آشکار می‌شود.
عشق، سازنده‌ی استوارترین افراد است.
تردیدی نیست که عشق، زیبایی را ارمغان زندگی می‌کند، به همان سان، این هم درست‌ است که زیبایی، عشق را افزون می‌کند. هر دو به کار هم می‌آیند و مایه‌ی اعتبار یکدیگرند.
عادی‌ترین امور هم سرشار از زیبایی و جذابیت [=گیرایی] است؛ فقط باید نگاه کرد و یافت.
کوتاهی کردن در عشق، به هر سبب که باشد، بی‌بهره کردن دیگران از بهترین چیزی‌ست که برای بخشیدن داریم.
آن باشید که هستید؛ برای عشق، همین بس است.
خود بودن در دنیایی که همه می‌خواهند از نو ما را بسازند، همواره بزرگترین مبارزه‌ی ما خواهد بود.
اگر می‌خواهیم درخور آنچه هستیم با ما رفتار شود، باید نخست خودمان را بیان کنیم.
رابطه‌ها ممکن است سست شود و از میان برود، ولی زندگی و عشق همچنان ادامه خواهد یافت.
اگر بخواهیم دگرگون شویم، امکان کمی وجود دارد که بتوانیم رابطه‌ای را به مدت زیاد پابرجا نگه داریم.
هرگاه به همان اندازه که پذیرای خوشی‌ها هستیم، درد و اندوه و سوءتفاهم را هم پذیرفتیم، راهی را که در طی آن، عاشقی راستین خواهیم شد، آغاز کرده‌ایم.
عشق بر کامل بودن تاکید نمی‌کند؛ می‌خواهد بفهمیم میان آنچه هستیم و آنچه باورمان است و آنچه رفتار می‌کنیم، پیوندی مهم وجود دارد.
بهترین راه بازگشت به زندگی، زندگی‌بخش بودن است.
عشق، بسیار فراتر از احساسی صِرف است. چیزی است که هر روز باید زیسته شود و به کردار درآید.
سخنی مهرآمیز که صادقانه [=از روی راستی] بیان شده باشد، می‌تواند افسون کننده‌ باشد، بویژه در روابطی که از افسون خود تهی شده است.
تشویق مهرآمیز، مایه‌ی قوت قلب و زمینه‌ساز رشد است.
تفاوت، چاشنی رفتار آدمی‌ست؛ چیزی که سبب این همه جذابیت [=گیرایی] او می‌شود.
به اندازه‌ی تک‌تک آدم‌ها، رویکردهای گوناگون به زندگی وجود دارد. هرچه از این رویکردها آگاه‌تر باشیم و بیشتر پذیرای‌شان شویم، عشق‌مان سرشارتر و ژرف‌تر خواهد شد.
بیشتر زندگانی خود را در میان مردمی می‌گذرانیم که هر روز همان‌ هستند که روز پیش بوده‌اند.
بسیاری از مسائل ما تنها سایه‌هایی کمرنگ هستند که در پرتو شکیبایی، رنگ خواهند باخت.
عشق بادوام، بزرگترین پاداشی‌ست که در ازای شکیبایی، از آن بهره‌مند می‌شویم.
آدمی که درست و حسابی عشق می‌ورزد و عشقش بی‌دوام نیست، آموخته است زمان‌های پریشانی را هم مانند زمان‌های سرشار از شادی بپذیرد.
عاشقان همواره امور منفی را از کانون توجه خود می‌رانند و زیبایی و خوبی و خوشی را جایگزین آن می‌کنند.
آدمی که شکست‌خورده‌ی نادرستی‌های دنیا باشد، آشکارا در برابر آنچه خوب و بر حق است، کور مانده است.
زیبایی و خوبی، در برابر زشتی و بدی، سلاح‌هایی کارآمدند.
مهم نیست چه برایمان رخ می‌دهد، مهم آن است که آنچه روی می‌دهد، چه تاثیری در ما می‌گذارد.
همه‌ی ما باید مسئولیت همه‌ی باورها، برداشت‌‌ها و رفتارهای خود را بپذیریم.
خود را قربانی سرنوشتی شوم پنداشتن، آسان‌تر از پذیرفتن سهم خود در به وجود آمدن مسآله است.
تا زمانی که کسی هست که دوست‌مان بدارد، زنده خواهیم ماند.
سرچشمه‌ی عشق، احساس تنهایی است.
خوب است به یاد داشته باشیم که با چشم‌پوشی از شمار آدم‌هایی که دوست‌مان دارند و غمخوارمان هستند، واقعیت این است که تنها هستیم.
عشق، از آن رو ارزش چندانی در ذهن‌ها ندارد که دیر زمانی‌ست در دست افراد ناآزموده مانده است.
به همان اندازه که به بهروزی و خرسندی خودمان اهمیت می‌دهیم، بلکه هم بیشتر، باید بهروزی و خرسندی کسانی که دوست‌شان داریم را ارج نهیم.
آدم پایبند، از دست نمی‌دهد، به دست می‌آورد.
برای آزاد بودن، باید مسئولیت کارهایمان را بپذیریم.
به مجرد اینکه گناه شکست‌مان را به گردن دیگری انداختیم، از توان رشد خود کاسته‌ایم.
در عشق، شکست وجود ندارد؛ مگر آنکه بخواهیم گناه شکست‌مان را به پای کسی دیگر بنویسیم.
ارزشمندترین دارایی ما شرافت‌‌مان است.
خوار کردن دیگران با هدف بزرگ نمودن خودمان، نشان ناتوانی‌ست. بیشتر سبب دلسوزی است تا خواری؛ چرا که نشان می‌دهد چه نومیدانه آرزو می‌کنیم که دوست‌مان بدارند.
با عشق می‌توانیم آن گونه ببینیم که تاکنون ندیده‌ایم.
تنها به اندازه‌ای که آموخته‌ایم، می‌توانیم عشق ببخشیم و دریافت کنیم.
عشق از خلال عشق ورزیدن آموخته می‌شود.
دلشوره هرگز غم فردا را فرو نمی‌نشاند، فقط خون شادی را از رگ امروز بیرون می‌کشد.
روزی که بدون انجام کاری عاشقانه به شب رسیده باشد، هدر رفته است.
همه‌ی ما هرازگاهی نیازمند آنیم که دیگران ما را ببخشایند، ولی بخشایشی که خود باید ارزانی خود کنیم نیز به همان اندازه مهم است.
عشق، جهان را از چشم دیگری به ما می‌شناساند و از این راه، ما را به گسترده‌تر کردن چشم‌اندازمان می‌خواند.
عشق راستین، گرفتنی نیست، به دست آوردنی‌ست.
تنها درد بی‌درمان، آن است که با ابتلا به آن، دگرگونی مثبتی نیابیم.
خوب است بدانیم که در بهترین زمان‌ها همیشه سبب‌هایی برای جشن گرفتن وجود دارد، ولی از آن مهم‌تر، در نظر آوردن این امر در بدترین زمان‌هاست.
نمی‌توانیم مسائل‌مان را پشت سر بگذاریم، مگر آنکه دیگر آن آدم مسئله‌ساز پیشین نباشیم.
باور داشتن، از بنیانی‌ترین ویژگی‌های عشق است.
تا زمانی که در این دنیا درد و رنج، تنهایی و گرسنگی وجود دارد، ما در برابر آنها پاسخگو هستیم.
اینکه چه اندازه دوست‌مان دارند، بستگی به این دارد که چه اندازه دوست داشتنی هستیم.
تنها زمانی درمی‌یابیم بنیان عشق انسانی چیست که عشق را کمتر بخواهیم و بیشتر ببخشیم.
اگر شأن خود را نادیده گرفتیم، دیگر حق نداریم از بی‌شأنی گله کنیم.
به ندرت می‌پذیریم که خودمان پاسخگوی بدبختی خودمان هستیم.
بخش بزرگی از خوشبختی ما بر پایه‌ی حس شرافت‌‌مان بنا نهاده شده است.
چیرگی بی‌چون و چرا بر انسانی دیگر، نه شدنی است، نه خواستنی؛ در هر شرایطی، ویرانگر است.
خردمند کسی است که بتواند در برابر هر مسأله‌ای، چاره‌های گوناگونی بیندیشد.
روزی که از برای فردایش زیسته شود، همواره با یک روز دیرکرد دریافته خواهد شد.
اگر با دیگران همان کنیم که دوست داریم با ما بکنند، دست کم یک زندگی آشتی‌جویانه را پایه‌گذاری کرده‌ایم.
همان دریافت می‌کنی که می‌بخشی، همان می‌یابی که چشم‌داشت آن را داری.
اگر خواهان عشق هستیم، بهتر است جویای خوبی‌های مردم باشیم؛ حتی اگر از این راه، گونه‌ای خوشبینی نابخردانه را بر خود هموار کرده باشیم.
کمابیش همه‌ی ما تشنه‌ی آنیم که پذیرفته شویم و دریافت کننده‌ی والا‌ترین ستایش ممکن باشیم؛ ستایشی گویای اینکه کسی عاشق ماست.
از روی راستی، ستایش کردن، آسان است و هیچ گونه خرجی برنمی‌دارد، ولی نباید ارزش آن را دست کم گرفت.
تا واپسین دَم زندگی، نیازمند آن خواهیم بود که دوست بداریم و دوست‌مان بدارند.
بد نیست بخواهیم آنها که دوست‌شان داریم، بهترین‌ها باشند، ولی این امر را هرگز با جاری کردن سیلی از خرده‌گیری‌های منفی‌نگرانه نمی‌توانیم برآورده کنیم.
خرده‌گیری، هنری‌ست پیچیده و دشوار؛ با بی‌باکی، نه باید خرده گرفت و نه خرده‌گیری را پذیرفت.
عشق، همیشه به دست آمدنی‌ست. باید پرسید آیا آنقدر خواهان آن هستیم که رنج جست‌و‌جو و تکاپوی سخت روح را بر خود هموار کنیم، یا فقط خودمان را سر کار گذاشته‌ایم؟
کمتر چیزی ویران کننده‌‌تر و خوارکننده‌تر از بیخودی، سرکوفت زدن است.
عشق، اندازه نمی‌شناسد، خوار نمی‌شمارد. شرافت را می‌سازد، از آن نمی‌کاهد.
عشق، نمک پاشیدن به زخم‌های کهنه نیست، مرهم نهادن است و شفا بخشیدن. برخاستن و پیش رفتن است و آشتی کردن با زندگی.
بخشایش، آسان خواهد بود، اگر دیگران را با خود یکی بدانیم، کاستی‌‌های خود را باور داشته باشیم و بپذیریم همه به یک اندازه آماده‌ی انجام کار نادرست هستند.
عشق را با کسی که آسان شکست می‌خورد و زود، سرخورده می‌شود، کاری نیست.
افراد کامیاب، کسانی هستند که پذیرای مسائل زندگی‌اند.
راه زندگی، به تمامی [=سراسر] زیستن است و کامل‌ترین مکمل آن، به تمامی عشق ورزیدن.
هر اندازه بگذاریم دیگران نیروی خود را بر ما بکار گیرند، پیوندمان با آنچه هستیم و حق ماست، بیشتر گسسته می‌شود.
همدلی فقط به این معناست [=چَم] که بکوشیم دیدگاه دوست‌‌ خود را درک کنیم، نه اینکه بناگزیر آن را بپذیریم.
نباید امیدوار باشیم که همه، همان گونه جهان را دریابند که خود، درمی‌یابیم.
زمانی با دیگران به همدلی راستین خواهیم رسید که از خود به در آییم و بکوشیم بفهمیم دیگران چگونه به امور می‌نگرند.
عشق، پیوسته هست، ماییم که گسسته‌ایم.
فقط به همان اندازه می‌توانید دیگران را دوست بدارید که خودتان را دوست دارید.
توان برقراری ارتباط، بنیادی‌‌ترین سبب ماندگاری روابط است.
به راستی که امید، برای باورمندان، رودی همیشه جاری‌ست.
زندگی، بزرگترین دارایی ماست و عشق، بزرگترین سند و گواه آن است.
خود راستین‌مان بهتر از هر هویتی‌ست که به خود نسبت می‌دهیم.
گاهی، بهترین خدمتی که می‌توانیم به آنها که دوست‌شان داریم، بکنیم، این است که کنارشان بایستیم، خاموش باشیم، شکیبایی به خرج دهیم، امیدوار باشیم، درک کنیم و چشم‌براه بمانیم.
عشق، بازدارنده‌ی عشق نیست. عشق، فقط زمانی عشق است که آزاد کند.
عاشقان، فقط دل بستن به بهبود را نمی‌آموزند، تلاش می‌کنند آن را برآورده سازند.
پایه و بنیان آنچه همیشگی خوانده می‌شود، شکیبایی است.
عشق، سبُک‌سر نیست؛ روی ناخوشایند زندگی را هم می‌بیند، ولی به سبب پایندگی خود، منفی‌بینی را سرمنزل نهایی خود نمی‌شمارد.
گاه در عشق می آموزیم که رعایت حال دیگری بهتر از پافشاری در اثبات عقیده است.
بیشتر وقتها ما بدون اینکه آگاه باشیم در گرو عشق هستیم.
عشق همیشگی است، این ما هستیم که ناپایداریم. عشق متعهد است و مردم عهد شکن، عشق همیشه قابل اعتماد است، اما مردم نیستند.
عشق و صمیمیت پخته، تهی از هرگونه چشمداشت است.
با پول می توان جسم و حتی کمی از احترام دیگران را خرید، ولی عشق را نمی توان.
شادمانی و عشق، راههایی ارادی‌اند و بس.
این حقیقت که می توانم دانه ای بکارم و آن دانه تبدیل به گل شود، دانش خود را با دیگری بخش بخش کنم و آن دانش همان شخص شود، یا به کسی لبخند بزنم و بجای آن، لبخندی دریافت کنم، تمرینات معنوی است.
اینکه می‌توان عشق ورزید، چیزی‌ست و شایستگی عشق ورزیدن، چیز دیگر.
عشق، هرگز به مرگ طبیعی نمی‌میرد؛ از بی‌تدبیری می‌میرد و از وانهادگی.
نادانی و بی‌تدبیری، در بیشتر زمان‌ها، تهدیدآمیزتر از کار نادرستی‌ست که مرتکب می‌شویم.
عشق، مانند هر چیز زنده و پویا، برای رستگاری، نیاز به تلاش دارد.
آنجا که عشق در کار است، شکستی نیست.
به نظر می‌رسد که ما از شکست‌هایمان زودتر پند می‌گیریم تا از کامیابی‌هایمان.
کامیابی، بیشتر، با شکست همسایه است.
اگر به جست‌و‌جوی سرچشمه‌ی شکست‌هایمان برآییم، بر خودمان افزوده خواهد شد.
شیوه‌ی رشد و آگاهی‌‌ست، شیوه‌ی عشق.
دانش، همیشه از پی نادانی می‌آید.
آنها که گمان می‌کنند همه چیز را می‌دانند، برای پی بردن به نادرستی کار خود، راهی ندارند.
در بیشتر زمان‌ها، اگر ذره‌ای خواهان بخشیدن باشیم، بیش از آنکه به رویا دیده‌ایم، به دست خواهیم آورد.
عشق، سن و سال نمی‌شناسد.
عشق، تا زمانی که دَم می‌زنیم، به زندگی خود ادامه می‌دهد.
در هر سنی، زیستن با عشق، معنای [=چَم] ساده‌اش این است که آموخته‌ایم عشق را زنده نگاه داریم.
آثار محسوس [=چشم‌گیر] هنری با گذشت زمان از بین می‌روند، از دیوارها کنده می‌شوند و با بکارگیری سلیقه‌های گذرا از اعتبار می‌افتند؛ ولی زندگی عشق، همیشگی‌ست.
در عشق می‌توانیم به جایی برسیم که گذشت و چشم‌پوشی را رواتر از سرزنش و نکته‌سنجی بدانیم.
به راستی، خوشبخت بوده‌‌ایم، اگر کسی در زندگی‌مان بوده تا زمان صرف ما کند و از نزدیک، تماشاگر گوهر بی‌مانند درون ما باشد و در پرورش توانایی‌های ویژه‌، ما را یاری‌ دهد.
تنها با پذیرش آسیب‌پذیری‌ست که فرصت کامیابی در عشق را به خود ارزانی می‌کنیم.
عشق، پرورده‌ی خوشبینی‌ست.
هیچ چیز به اندازه‌ی پذیرفتن شکست، آن را شدنی نمی‌کند.
حتی کارهای نادرست‌مان می‌توانند سبب خوشبینی باشند، اگر از رهگذر آنها فرصت‌هایی برای بازآموزی و آگاه‌تر شدن فراهم آید.
عشق، کمال طلب نیست؛ ما هم نباید باشیم.
عاشقان، فقط به بهروزی دل نمی‌بندند، برای آن تلاش هم می‌کنند.
عشق، ما را با کاستی‌های دیگر آشتی می‌دهد.
برای درک کردن چیزی، باید آن را سراسر شناخت.
هرچه بیشتر خود را بشناسیم، به شناخت بیش‌تر دیگران می‌رسیم.
کسی که عشق می‌ورزد، توجهش به آن زیبایی غیرجسمانی‌ است که با گذشت زندگانی، رنگ نمی‌بازد. نه اینکه عشق، کور باشد، نه؛ عشق، ریشه و گوهر وجودی را می‌بیند.
عشق را اسیر خُلق و خوی روزمره کردن به مفهوم دور کردن آن از شور و نیروی درونی‌ست و ناگزیر، نتیجه‌ای جز از دست دادنش برای همیشه در بر نخواهد داشت.
هیچ چیز نمی‌تواند جبران کننده‌ی دمی باشد که عشق ما خواسته شده است و ما بی‌پاسخ از کنار آن گذشته‌ایم.
دست کم یک شرط ضروری [=بایسته] برای عشق ورزیدن به هر کس وجود دارد و آن این است که او به گونه‌ای آزاد و جدای از ما که عاشقش هستیم، رشد کند.
شگفت به نظر می‌آید، ولی حقیقت این است که اگر به رشد مشترک و همزمان دو نفر بتوان امید بست، این امید فقط در سایه‌ی رشد جداگانه‌ی هریک از آنها فراهم می‌آید.
زمان‌‌هایی هست که باید بیش از آنچه دریافت می‌کنیم، ببخشیم.
عشق راستین آن است که بی‌اندیشه‌ی سود بیشتر، خواهان بخشیدن به دیگری باشیم.
کمتر مانعی‌ست که با پایداری، اراده، شکیبایی و به ویژه عشق بیشتر، از میان برداشته نشود.
هیچ دیواری آنقدر بلند نیست که ما را از تنهایی و نومیدی انسانی دیگر جدا نگه دارد.
عشق، کارآمدترین سبب ایجاد پیوستگی با هر چیز است.
دوام عشق در گرو رشد آن است.
به دور از خطر، بازی کردن، یعنی باختن.
هیچ دردی ژرف‌تر از پوچی ناشی از خطر نکردن نیست.
رشد عشق درست و بی‌گزند در گرو تفاوت‌ها [=دیگرگونی‌ها] است.
عشق، بوم گسترده‌ی نقاشی‌ است که نقش هنرمندانه‌ی قلم ما را کم دارد.
بیشتر ما در بازی عشق، چون پیاده‌های شطرنج هستیم که از آن، هیچ سردرنمی‌آوریم.
تو وجودی هستی که پس از این هرگز نخواهد توانست هستی یابد. نادیده گرفتن چنین وجودی، نه فقط برای خودت، بلکه برای همه‌ی جهان، اندوه‌ برانگیز خواهد بود.
اگر بتوانیم اندیشه‌ها و رفتارهای بیشتر پیش‌بینی نشده‌ی خود را بپذیریم، کم‌کم بر ما روشن خواهد شد که دیگران چرا چنین می‌اندیشند و چنین رفتار می‌کنند.
همه به یک اندازه می‌توانیم عشق بورزیم و مورد عشق‌ورزی قرار بگیریم.
ممکن است همه‌ی ما به یک اندازه از دارایی، توان، هوش و آوازه بهره‌مند نباشیم، ولی توانایی عشق ورزیدن در همه‌ی ما به یک اندازه است.
میزان کامیابی ما در عشق، بسته به این است که چقدر می‌خواهیم آن را بیاموزیم، چقدر در برابر شکست مقاوم هستیم، چقدر در برخوردهایمان انعطاف‌پذیریم و چقدر تن به دگرگونی می‌دهیم.
کسی میوه‌ی تلخ را دوست ندارد، آدم تلخ را نیز.
اگر به هر دلیل، روی تُرش به این جهان نشان دهیم، نباید به امید پاسخی دیگر باشیم.
اگر حتی در زمان‌هایی که می‌دانیم حق با ماست، کمی گذشت پیشه کنیم، چنین گذشتی، بر احساس احترام [=بزرگ‌داشت] و عشق دیگران به ما خواهد افزود و نیز، خمیرمایه‌ی مناسبت‌های پایا خواهد بود.
اگر دیگران را ابزار رسیدن به آرزوهای خود بدانیم، آنها را تا مقام اشیاء پایین آورده‌ایم.
اگر عاشقیم، همان گونه که از خوشی‌های عشق لذت می‌بریم، باید شوربختی‌های آن را هم پذیرا باشیم؛ چه هر دو، بخشی از حقیقت عشق هستند.
با عشق می‌توانیم به کمک آن که دوست می‌داریم و با برابر هم نهادن باورها و رفتارهایمان، به دیدگاه‌هایی تازه برسیم.
زمانی پیر شده‌ایم که شادی درونی خود را از دست داده باشیم.
کمتر از یک سده، زمان زیادی برای زندگی کردن نیست، ولی آن اندازه هست که بیاموزیم عشق، پایان و سرانجام هستی‌ست.
در پی کسی باشید که شما را به سبب تفاوت [=دیگرگونی]‌هایتان دوست بدارد، نه به رغم [=برخلاف] آنها.
عشق، بایرترین زمین ممکن را ارزانی رشد ما می‌کند. این خاک با چشم‌پوشی از خویشتن کهنه و پیش‌فرض‌های بیهوده‌مان، آبیاری می‌شود.
آرزو کردن شرط نیست، شرط تحقق آرزو است.
کار همیشگی و پی در پی سبب می‌شود که نیروی سنجش و ارزیابی خود را از دست بدهید.
سرشت آدمهای خوب، گرایش به دانستن است.
عشق سرشار در صورتی به وجود می‌آید که از آنچه دوست دارید،آگاهی فراوان داشته باشید.
می‌توان در هر زمینه‌ای کسب دانش کرد.
درست همان گونه که اگر آهن را بکار نگیریم، زنگ می‌زند، همان‌ گونه که آب راکد می‌گندد و یا به هنگام سرما یخ می‌بندد، اگر از آگاهی و مغز خود بهره نگیریم، آن را از دست می‌دهیم.
ثابت ماندن در یک‌جا سبب از دست رفتن قوه‌ی ادراک شما می‌شود. اندکی فراتر بروید تا چیزهای دیگری را نیز ببینید که در آنها نبود سامان و تناسب، قابل مشاهده است.
من از سودمند بودن دست نمی‌کشم.
تنها سخنگوی جهان طبیعت، آزمایش است، پس باید همیشه به تجربه پرداخت و هرکار را به هزار شکل آزمود.
نقاش باید نهانخانه داشته باشد؛ زیرا هنگامی که در نهانخانه با خود هستید، خودتان هستید و هنگامی که همراه با شخص دیگری هستید، نیمی از خودتان می‌باشید.
آنچه را نقاشی می‌کنید باید بشناسید و از آن، آگاهی کافی داشته باشید.
اگر پیوسته و بدون درنگ کار کنید، توان داوری خود را از دست می‌دهید.
توانمندی و قدرتِ هنر از محدودیت زاده می شود و در آزادی می میرد.
انسانها به نسبت ظرفیتی که برای کسب تجربه دارند عاقل به شمار می روند. کسانی خوشبخت هستند که از تجربه ی دیگران استفاده می کنند و تجربه ی دیگران را دوباره تجربه نمی کنند.
دشواری ها نمی توانند مرا شکست دهند. هر مشکلی در برابر اراده ی بی چون و چرای من تسلیم می شود.
بازدارنده‌ها و دشواریها، کمر مرا خم نمی‌کند.
انسانها هرچه حساس‌تر باشند، رنج بیشتری می‌کشند.
اندیشه‌ها به سوی امید می‌چرخند.
سبب اندوه است که اشخاص در حد میانه نیز به حواس خود توجه نمی‌کنند. نگاه می‌کنند، ولی نمی‌بینند، گوش می‌دهند، ولی نمی‌شنوند، لمس می‌کنند، ولی احساس نمی‌کنند، غذا می‌خورند، ولی مزه ی آن را حس نمی‌کنند.
پرها می‌توانند انسانها را مانند پرندگان به پرواز درآورند و به سوی بهشت ببرند. این از ادبیاتی‌ است که با قلم‌پرهایشان نوشته شده است.
نگذارید خشم و بدخواهی شما سبب نابودی زندگی شود؛ زیرا کسی که به زندگی ارج ننهد، خود، شایسته‌ی آن نیست.
همان‌گونه که روز خوب، خواب خوش در پی دارد، زندگی هم اگر به ‌خوبی سپری شود، مرگی آمرزیده در پی خواهد داشت.
دانا انتظار ندارد کارهای او مورد ستایش و تحسین قرار گیرد.
بخت اگر یار باشد، شاید مردی چند صباحی بر جهان فرمان براند، اما به لطف عشق، او می تواند فرمانروای جاودان باشد.
کسی که بر دیگران برتری جوید، نیرومند است، اما کسی که بر نفس خویش چیره شود، از همه نیرومند تر است.
یک درخت هرچقدر هم بزرگ باشد، با یک دانه آغاز می شود؛ طولانی ترین سفرها با اولین قدم آغاز می گردد.
معشوق کسی بودن، به شما نیرو می‌بخشد و عاشق کسی بودن، بی‌باکی و جسارت.
یک مسافر خوب از خود هیچ ردی بر جا نمی گذارد.
دانای فرزانه بی آنکه گام بردارد، می داند؛ بی آنکه بنگرد، می بیند و بی عمل، سامان می دهد.
عشق یعنی اینکه آدمی جزیی از همه چیز باشد.
اول اندیشه، وانگهی گفتار.
انتخاب در دو چیز امکان ندارد، یکی تولد و یکی مرگ.
هنگامی که صمیمیت ناب در درون شما به وجود می آید، بلافاصله به بیرون تراوش می کند و در قلب دیگران احساس می شود.
درختهای بزرگ با یک دانه و دورترین راهها با یک قدم آغاز می شوند.
برای هدایت مردم، پشت سرشان حرکت کن.
طولانى‏ترین سفر هم با یک قدم از سر گرفته مى‏شود.
گشاینده ی بزرگ آن است که بدون جنگ پیروز شود.
کسی که بسیار بر باور خود پافشاری می کند، همراهان کمی خواهد داشت.
دارندگان قلبهای پاک هیچ گاه راحتی و خوشی را به خود نخواهند دید. زیرا خوشی و راحتی خود را فدای پیشرفت و ترقی دیگران کرده اند.
برای کسی که آهسته و پیوسته قدم بر می دارد، هیچ راهی دور نیست.
اگر دوستانی نتوانند گناهان کوچک یکدیگر را ببخشند، نخواهد توانست دوستی خود را به جایی برسانند.
بخشش در زیاد دادن نیست، در به موقع دادن است.
در این دنیا از دو راه می توان موفق شد؛ یا از هوش خود و یا از نادانی دیگران.
در این جهان، هر طبع نازک به دست کسی که فاقد آن است تباه می گردد.
تواضعِ بی جا آخرین حد تکبر است.
وقتی با دوستان به سر می بریم دیگر آرزویی نداریم.
زندگی تراژدی است برای آن کس که احساس می کند و کمدی است برای آن که می اندیشد.
اصیل بودن سعادت است، اما خوب است رفتار ما به گونه ای باشد که نیاز به پرسش از اصل ما نباشد.
برای کسی که آهسته و پیوسته راه می رود، هیچ راهی دور نیست.
طلوع و غروب عشق، خود را به وسیله درد تنهایی و جدایی آشکار می سازد.
مرگ یک بار می آید، ولی ترس از فرا رسیدن آن در طول عمر، آدمی را زجر می دهد.
تهیدست از برخی نعمت های دنیا، ولی خسیس، از همه ی نعمت های دنیا بی بهره است.
آسمان بی‌ابر مانند دریای بی‌آب و جنگل بی‌درخت است.
اگر خودپسند نباشیم از خودپسندی دیگران شکایت نخواهیم کرد.
راز اینکه سخنان کمتر کسی بر دل می نشیند این است که هر کس به آنچه خود می خواهد بگوید بیشتر می اندیشد تا به آنچه دیگران می گویند.
بیشتر مردم عدالت را از آن جهت دوست دارند که می ترسند روزی به آنها ستم شود.
انسان هیچ وقت [ بیشتر ] از آن زمان خود را گول نمی زند که فکر می کند دیگران را فریب داده است.
حیله و خیانت، بیشتر از اشخاص ناتوان سر می زند.
زندگی با شادی و غم همراه است و نباید از آن بیم داشت.
وقتی که کینه ما بسیار شدید باشد، ما را پست تر از اشخاصی می کند که طرف کینه و تحقیر ما قرار گرفته اند.
آنچه مردم دوستی می خوانند، چیزی غیر از نفع شخصی نیست. دوستی خودپسندی انسان است که می خواهد به نام دوستی از دیگران بهره ببرد.
آنقدر که احساسات و خیالات در زنان اثر دارد، امور عقلانی موثر نیست.
هواهای نفسانی در بیشتر موارد باعث زد و خورد می شود. برای مثال، حرص گاهی تولید اسراف و اسراف تولید حقارت می کند. ما اغلب از شدت ضعف، قوی و از شدت ترس، شجاع می شویم.
غرور و خودبینی در همه ی مردم به طور یکسان وجود دارد، تفاوتی که هست در شکل بروز آن است.
زیانکارترین عیبها، عیب خود نادیدن است.
ای پسر، مراقب باش که به خاموشی عادت کنی. من از سکوت هیچ گونه شرمسار نشدم، لیکن بسیار وقت سخن گفتم و پشیمانی بردم.
چون دوستی اختیار کردی، در حال خشم، وی را آزمایش کن؛ اگر با انصاف باشد، دوستی را شاید و اگر نه از وی دوری کن.
تقوا، سرآمد صفت های پسندیده است.
جوانمردی آن است که نیازمندان را نرنجانی.
پسرم بزرگترین نفرین آن است که همه چیز را تجربه کنی.
سخنان سودمند را باید نشر کرد، مانند افشاندن تخم گندم؛ حتی اگر آب و هوا و زمین به رویاندن و بار آوردن دانه ها یاری نرساند، باز در گوشه و کنار خرمن، سنبلها و خوشه های کمی سر دهد و بروید.
فرزندم! در دنیا چنان وارد نشو که به آخرتت زیان برساند و آن را چنان رها مکن که سربار مردم شوی.
اگر سخن چون نقره است، خاموشی چون زر پربهاست.
شر با شر خاموش نمی شود، چنان که آتش با آتش، بلکه شر را خیر فرو می نشاند و آتش را آب.
آن که خوراکش کم است، عمرش زیاد و طولانی است.
با پیران مشورت کن و از مشورت با کودکان شرم مدار.
با زیردستان جدال مکن و آنان را حقیر نشمار.
بدترین پریشانی، پریشانی عقل است و بزرگترین مصیبت ها از نادانی برخیزد.
بهترین لحظات زندگی من لحظاتی بود که در خواب گذراندم.
اگر می خواهی خوشبخت باشی برای خوشبختی دیگران بکوش؛ زیرا آن شادی که ما به دیگران می دهیم به خود ما بر می گردد.
زیانی که از بیان حقی متوجه من گردد به مراتب مرا گوارا و دلپذیرتر است تا آنکه پنهان کردن مطلبی، ضرری به حقی برساند.
برای درمان بدبختی و دردهای بشر، دوایی بهتر از موسیقی وجود ندارد.
در جهان، چیزی برتر از محبت نمی بینم.
هنر و دانش، برگزیده ترین و بزرگوارترین انسانها را به هم می پیوندد.
هنر هم مانند زندگی فقط آزادی و پیشرفت است.
تکامل باید هدف ابتدایی همه ی هنرمندان حقیقی باشد.
نمی دانم چه رازی بین هنرمندان حقیقی وجود دارد که هیچ کدام به دنیا روی خوش نشان نمی دهند.
هنر من باید برای سعادت بیچارگان اختصاص یابد.
من جز خوبی نشان دیگری که نمودار برتری باشد، نمی شناسم.
من می خواهم گریبان سرنوشت را بگیرم، او نمی تواند سر مرا در برابر زندگی خم کند.
من برای شادمانی به دنیا نیامده ام، من آمده ام تا کارهای بزرگ انجام بدهم.
ای انسان! خود به یاری خود برخیز!
موسیقی [ مانند ] کشوری است که روح من در آن حرکت می کند. در آنجا هر چیز، گلهای زیبا می دهد و هیچ علف هرزه ای در آن نمی روید. اما تعداد کمی از افراد می فهمند که در هر قطعه از موسیقی چه شوری نهفته است.
موسیقی از فکر تراوش می کند و در قلب می نشیند.
من برای شادمانی به دنیا نیامده ام، [ بلکه ] آمده ام تا کارهای بزرگ انجام بدهم.
بیشتر از هنرم به دانش خود مدیونم که نگذاشت با خودکشی به زندگی ام خاتمه دهم.
هرگاه آسایش، درازمدت و بی دلیل باشد، به تنبلی می گراید.
تحمل و بردباری بالاترین دلیری و جسارت است.
شانس تنها متوجه ذهن آماده است.
شادمانی های حقیقی در اثر ازدواج به دست می آید.
هر آنچه که اکنون هستیم نتیجه افکاری است که پیش از این داشته ایم و حالا داریم.
در کارهای دشوار، نشاط بسیار وجود دارد.
تمدن، تنها زاییده اقتصاد برتر نیست، در هنر و ادب و اخلاق هم باید متمدن بود و برتری داشت.
امروز برای دریافت رهنمود، چه کرده‌اید؟
باید کمتر سخن گفت؛ از پند و اندرز کاری ساخته نیست؛ پس چه باید کرد؟ جارویی بردارید و خانه‌ی یک نفر را تمیز و پاکیزه کنید؛ این، به اندازه‌ی کافی گویاست.
اگر می‌خواهید برای ایجاد آشتی در جهان، کاری انجام دهید، به خانه‌تان بروید و خانواده‌تان را دوست بدارید.
سالها کار سخت شما ممکن است یک شبه ویران شود، اما این مساله نباید شما را از ادامه سخت کوشی باز دارد.
عشق، میوه تمام فصل هاست و دست همه کس به شاخسارش می رسد.
در این جهان نیاز به دوست داشتن و ستایش بیش از نیاز نان است.
ما در این دنیا نمی توانیم کارهای بزرگ انجام دهیم، بلکه می توانیم کارهای کوچک را با عشق های بزرگ انجام دهیم.
به همسرتان لبخند بزنید، به شوهرتان لبخند بزنید، به فرزندانتان لبخند بزنید و به یکدیگر لبخند بزنید. مهم نیست که به چه کسی لبخند می‌زنید، مهم این است که این لبخندها به شما کمک خواهد کرد تا میزان عشق‌تان را نسبت به یکدیگر افزایش دهید.
انسان‌ها را از دور دوست داشتن، کار دشواری نیست. دوست داشتن آنهایی که به ما نزدیک هستند، کار دشواری است. بخشیدن یک کاسه برنج برای سیر کردن یک گرسنه، بسی آسان‌تر از کاهش تنهایی و درد و رنج انسانی رانده شده در خانه‌ی خودمان است. عشق را به خانه‌ی خود بیاورید؛ چرا که عشق ورزیدن به یکدیگر را باید از خانه آغاز کنیم.
اگر به قضاوت مردم بنشینی، دیگر زمانی برای دوست داشتن آنها نخواهی داشت.
دعا کردن، خواهش نیست، بلکه قرار دادن خود در دستان خدا و گوش دادن به صدای او از کنه قلب است.
محبت راستین اندازه نمی گیرد، فقط می بخشد.
چیزهای کوچک به راستی کوچک هستند، اما امین بودن در چیزهای کوچک، کار بزرگی است.
برهنگی تنها به یک تکه پارچه بستگی ندارد. برهنگی یعنی بی توجهی به انسانیت و شرافت انسانی و شخصیت انسانها.
به دیگران آنقدر ببخشید که به خودتان فشار بیاید.
کارهای بزرگ از دست ما برنمی آید، اما می توانیم با عشقی بزرگ، کارهای کوچکی انجام دهیم.
اگر دعا کنیم، ایمان خواهیم داشت، اگر ایمان داشته باشیم، محبت خواهیم نمود و اگر محبت کنیم، خدمت نیز خواهیم کرد.
ممکن است بیان عبارت محبت آمیز، ساده به نظر برسد، اما بازتاب آنها تا بی نهایت ادامه می یابد.
شادی سبدی از عشق است که با آن می توان به روح دست پیدا کرد... بدون شک یک قلب شاد، نتیجه ی قلبی است که از عشق برافروخته است.
اجازه نده کسی نزد تو بیاید، مگر اینکه هنگام بازگشت، شادتر و خوشحال تر باشد.
در پایان زندگی، از روی تعداد مدرک هایی که گرفته ایم، میزان مالی که اندوخته ایم و کار های بزرگی که به انجام رسانده ایم، در باره ی ما داوری نخواهد شد، بلکه از ما خواهند پرسید: آیا گرسنه ای را سیر کردی؛ برهنه ای را لباس پوشاندی و بی خانه ای را پناه بخشیدی؟ گرسنه ی نه فقط لقمه نان که گرسنه ی عشق، برهنه ی نه فقط از تن پوش که برهنه ی از عزت و احترام انسانی و بی خانه ای نه فقط از خشت و گل که بی خانمان به سبب طرد و رانده شدن.
کار بزرگ عبارت است از انجام کار کوچک با عشق زیاد.
محبت، توری است که روانها را صید می کند.
این قانون طبیعت است که کار نیکی که امروز انجام می دهید، فردا فراموش می شود؛ اما کار خوب باید انجام شود.
کشورهای پیشرفته از فقر درک و فهم، فقر اراده، تنهایی و فقدان عشق و معنویت رنج می برند. امروزه بیماری وحشتناک تر از این در جهان وجود ندارد.
اندازه کردارهای ما مهم نیست، بلکه میزان عشق و دقتی که در آن وجود دارد مهم است.
نمی توانیم بدون واسطه در حضور خداوند قرار بگیریم، مگر آنکه سکوت درون و بیرون، هر دو را بر خود تحمیل کنیم.
شناخت خود به معنای ناخدای خود بودن است.
سکوت ژرف را به مثابه لحظاتی مقدس و گران بها پاس بدار؛ لحظاتی برای پناه جستن در سکوت زنده خانه آفریدگار.
سکوت پیش از آغاز آفرینش به وجود آمده است و آسمانها در فضا پراکنده شدند، بی هیچ حرفی و سخنی.
در سکوت گوش فرا ده، چون اگر دلت پر از چیزهای دیگر باشد نمی توانی صدای آفریدگار را بشنوی.
سکوت، بینشی نوین از زندگی به ما می دهد. در این بینش، وجود ما سرشار از لطف او خواهد شد؛ بارقه ای که امکان می دهد تمام کارها را با خوشی به پیش ببریم.
اگر شروع به قضاوت کردن در مورد مردم بکنی، وقت پیدا نمی کنی که آنها را دوست داشته باشی.
مردم غالبا نامعقول، خودخواه و غیر منطقی هستند، با وجود این آنها را ببخشید.
اگر مهربان باشید ممکن است مردم شما را متهم به چاپلوسی کنند، با وجود این مهربان باشید.
اگر صادق و روراست باشید ممکن است مردم فریبتان بدهند، با وجود این صادق و روراست باشید.
چیزی را که طی سالها می سازید ممکن است کسی یک شبه خراب کند، با وجود این بسازید.
تنهایی و احساس ناخواسته بودن، ترسناک ترین فقر ممکن است.
محبت‌آمیزترین واژه در دنیا، واژه‌ی نامهربانانه‌ای است که هرگز بازگو نشود.
کارهای ما چندان نیز بزرگ نیستند، تنها کاری که از ما ساخته است، این است که کارهای کوچک را با عشقی بزرگ انجام دهیم.
موضوع این نیست که چه کاری می‌کنیم، مهم، میزان عشقی است که به کارمان داریم.
اگر آرامش نداریم، به این دلیل است که فراموش کرده‌ایم به یکدیگر وابسته‌ایم.
اگر می‌خواهیم پیام عاشقانه‌مان دریافت شود، باید آن را مخابره کنیم [=بفرستیم]. اگر می‌خواهیم چراغی را روشن نگه داریم، باید مُدام در آن نفت بریزیم.
در زندگی، باید به چیزی باور داشته باشی و با چنان اشتیاقی آن را بپذیری که تا پایان زندگی بدان اتکا کنی.
همه می‌توانند بزرگ باشند.
پرسش بنیادی و مهم درباره‌ی زندگی این است: برای دیگران چه کار می‌کنید؟
عشق، تنها نیرویی‌ست که دشمنی را به دوستی تبدیل می‌کند.
اگر گام نخست را با ایمان بردارید، ناگزیر نیستید کل پلکان را ببینید؛ فقط گام نخست را بردارید.
گاهی خداوند دارایی را به دست اُلاغان فربهی می‌دهد که از هر موهبت دیگری بی بهره‌شان داشته است.
آرزو دارم روزی این حقیقت به واقعیت مبدل شود که همه انسانها برابرند.
تا خم نشوید کسی نمی تواند سوارتان شود.
عشق، پایدارترین قدرت جهان است.
ما آموختیم تا همچون پرندگان در آسمان بال بگشاییم و پهنه ی اقیانوس را چون ماهیان درنوردیم، اما هنر ساده ی زندگی برادرانه را یاد نگرفتیم.
ما یا باید یاد بگیریم که چگونه با هم مثل برادر زندگی کنیم، یا باید مثل احمق ها نابود شویم.
آن که مرا نابود نمی کند، نیرومندترم می سازد.
هنگامی که در تردید به سر می‌برید، راستش را بگویید.
عمر زیادی کردم و نگران دشواری‌ها و دردسرهای زیادی بودم که بیشتر آن‌ها هرگز روی نداد.
چقدر یه چیز کوچیک، وقتی [=زمانی که] بدونی خودت به دستش آوردی، می‌تونه خوشحالت [=شادِت] کنه!
باهوش بودن هیچ اهمیتی نداره، ارزش واقعی [=راستین] تو قلبِ انسانه!
به قلب مهربونُ عاشق واسه انسان بزرگترین ثروته [=دارایی] وُ بدونِ اون حتی با داشتن هوشِ زیاد، انسان فقیره [=تهیدسته].
حس ترس... ای کاش هیچ‌وقت [=هیچ‌گاه] این حسُ کشف نکرده بودم؛ حسی که لحظه‌هامُ خراب می‌کنه، شادیمُ از بین می‌بره وُ سبب می‌شه از وحشت [=ترس] به خودم بلرزم.
بهترین راه برای درک چیزا، تجربه‌ کردن اوناست. ولی اگه فقط به حدسُ گمون قناعت [=بسنده] کنی، هیچ‌وقت [=هیچ‌گاه] دانا نمی‌شی.
بعضی [=برخی] چیزا رُ نمی‌تونی بفهمی، ولی همین مسئله رُ هم با حدسُ گمون نمی‌شه فهمید. باید صبور [=شکیبا] باشی وُ به تجربه کردن ادامه بدی تا بفهمی که نمی‌تونی بفهمی! اینجوری زندگی کردن، دنیا رُ برات جذاب می‌کنه.
اگه چیزی برای کشف کردن نبود، دنیا خیلی یه‌‌نواختُ خسته‌کننده می‌شد.
تلاش کردنُ به نتیجه نرسیدن، درُست به اندازه‌ی تلاش کردنُ به نتیجه رسیدن، لذت‌بخشه.
اصول [=قوانین]، فقط زمانی مُهمَن که سیر باشی...
هوش وُ خرد به مرور زمان پیشرفت می‌کنه، ولی این پیشرفت، ناگهانی نیست.
همیشه چیزای غیرمنتظره‌ست [=دور از چشم‌داشت] که اتفاق می‌افته [=روی می‌ده].
سماجتُ سخت‌کوشی یه [=یک] استعداده [=هنره].
باید مراقب تجربه کردن چیزهایی که تنها خرد در آنها نقش دارد، باشیم. دست نگه دارید، مبادا مانند گربه‌ای شوید که روی لوله‌ی بخاری داغ می‌نشیند. او برای بار دوم، روی لوله‌ی بخاری داغ نمی‌نشیند. خوب است که روی لوله‌ی بخاری داغ نمی‌نشیند، ولی او دیگر هرگز روی لوله‌ی بخاری سرد هم نمی‌نشیند.
هرگز اجازه نمی دهم مدرسه رفتن جلوی پیشرفتم را بگیرد.
حقیقت گرانبهاترین چیزی است که ما داریم.
عشق عینک سبزی است که با آن انسان کاه را یونجه می بیند.
بخشندگی، انتشار بوی گل بنفشه به ته کفش است که لگدمالش کرده است.
زندگی، چیزی جز مبارزه میان عاطفه و عقل نیست.
من و مادرم، ناسازگاری‌ها و کشمکش‌‌های زیادی با هم داشتیم، ولی به نظرم، او از همه‌ی آنها لذت می‌برد.
چاپلوسها تنها، همانند دوست هستند، همانطوری که گرگ ها به سگ ها شباهت دارند.
هرگز کاری که امروز می توانید آن را درست انجام دهید، به فردا نسپارید.
یک دروغ ممکن است دنیا را دور بزند و به جای اولش برگردد؛ اما در همین مدت، یک حقیقت هنوز دارد بند کفش های خود را می بندد تا حرکت کند.
زمانی که شما گناهکار هستید، دوست‌تان باید کنارتان باشد؛ چرا که هرگاه حق با شماست، همه در کنارتان هستند.
همواره ذهن خود را خانه تکانی کنید تا دچار جمود نشوید. خود را از زندگانی تکراری و ملالت بار نجات دهید.
ازدواج قرارداد دونفره ای است که در همه دنیا اعتبار دارد.
من از عشق بدم می آید، زیرا یک بار عاشق شدم و مادرم را فراموش کردم.
تمام چیزی که در این زندگی لازم دارید بی خبری و اعتماد به نفس است و موفقیت حتمی است.
مردی که فکر نو دارد مادام که فکرش به ثمر نرسیده است آرام و قرار ندارد.
بهتر است دهانت را ببندی و احمق بنظر برسی، تا اینکه بازش کنی و همه بفهمند که به راستی احمقی!
کسی که نتواند خود را مهار کند، بدون شک قادر به مهار دیگران هم نخواهد بود.
من نه به رنگ پوست تعصب دارم، نه به طبقه و نه به کیش. تنها چیزی که به آن اهمیت می دهم این است که کسی انسان هست یا خیر؛ بالاتر از این نمی توان بود.
چین و چروک ها صرفاً از جایگاه لبخندها حکایت می کنند.
بیست سال بعد، بابت کارهایی که نکرده ای بیشتر افسوس می خوری تا بابت کارهایی که کرده ای. بنابراین، روحیه تسلیم پذیری را کنار بگذار، از حاشیه امنیت بیرون بیا، جستجو کن، بگرد، آرزو کن و کشف کن.
برخی از افراد هر کجا می روند شادی آفرین می شوند و برخی، هر کجا چنین افرادی قدم می گذارند، همواره دنباله روشان هستند.
اثر کلاسیک اثری است که همه کس آرزو می کند خوانده باشد، اما هیچ کس نمی خواهد آن را بخواند.
با هر ستایش خوب [ که از من می شود ]، می توانم دو ماه زندگی کنم.
باید هوشیار باشیم و از هر تجربه، فقط حکمتی را که در آن نهفته است کسب کنیم.
اگر می خواهید خودتان شاد باشید، نخست دیگران را شاد کنید.
وقتی جوانتر بودم همه چیز را به یاد می آوردم، می خواست اتفاق افتاده باشد یا نه!
اگر دوستی ها نبود، دشمنی ها، دنیا را جهنم می کرد.
راز پیشرفت در آغاز کردن است. راز آغاز کردن در آن است که وظایف سخت و پیچیده ی خود را به وظایف کوچکی که قابل مدیریت کردن باشند، بشکنید و سپس از نخستین آنها آغاز کنید.
هیچ منظره ای غم انگیزتر از دیدن یک جوان بدبین نیست.
راز موفقیت آن است که شغل خود را جزء سرگرمی های خویش قرار دهید.
انسان برای کسب محبت دست به خیلی کارها می زند؛ اما برای تحریک حسادت دیگران هر کاری که از دستش ساخته باشد، انجام می دهد.
تفاوت اساسی بین یک گربه و یک دروغ در این است که گربه نه تا جان دارد.
اگر آنچه را که می پوشانید چیزی جز یک وجود پاک نیست، زیاد در بند چند و چون جامه نباشید.
جلوگیری از تکرار تاریخ کاری بیهوده است. زیرا شخصیت آدمی به گونه ای است که اجتناب از تکرار را امکان ناپذیر می سازد.
سعی نکن به یک خوک آواز خواندن یاد بدهی؛ هم وقت خودت را هدر می دهی و هم خوک را اذیت می کنی.
راستگوترین، بی توقع ترین، مفیدترین و همیشگی ترین رفیق برای هر کسی کتاب است.
انسان تنها حیوانی است که چهره اش از شرم سرخ می شود و یا باید بشود.
زن عاقل به تربیت همسرش همت می گمارد و مرد عاقل اجازه می دهد که زنش او را تربیت کند.
گرسنگی، خدمتکار هوش سرشار است.
تختخواب، خطرناک‌ترین جای دنیاست، چون صدی نود مردم در آن می‌میرند.
یک گفتار درست، ابزاری توانمند است.
زمانی که پسری چهارده ساله بودم، پدرم آن چنان بی‌سواد بود که به سختی می‌توانستم وجودش را تاب آورم. ولی زمانی که بیست و یک ساله شدم، از اینکه پیرمرد در طی این هفت سال، چقدر آموخته، شگفت زده شدم.
در برابر یورش خنده، هیچ امری نمی‌تواند پایداری کند.
آسمان هرکس به اندازه ی روشنی و تاری قلب او، روشن یا تار است.
انسان، تنها حیوانی‌ست که شرم می‌کند؛ یا باید شرم کند.
شکم پر در برابر کله ی خالی و قلب تهی ارزشی ندارد.
تنها آموزش و پرورش است که دل آدمی را نرم می سازد و ایجاد مهربانی و شفقت و نیکی می کند.
بزرگان به کارهای کوچک و بی اهمیت بسیار زود رسیدگی می کنند.
در عمل ثابت شد که گفتن آسان و عمل دشوار است.
وقتی که انسان توانایی نداشته باشد باید به کم خشنود باشد.
هر چیزی را پایانی است.
اگر انسان گاهی در کشور وهم و خیال، شوالیه باشد بهتر از این نیست که در جهان واقع، کنت باشد؟
در دنیا تنها شما نیستید که حقوق حقه تان را به مسخره گرفته و در هویت تان تردید کرده اند!
[ به ] راستی کارهای آدمی چه خنده آور و ضد و نقیض و ناپایدار است!
به یقین در دنیا چیزی لذت بخش تر از این نیست که انسان پرستش کرده شده و دوست داشته شده ی ملتی باشد.
پادشاهان بایستی گاهگاهی در برابر قوانینی که بر آن تکیه زده اند انعطاف پذیر باشند تا از این راه پی به مفهوم مهربانی و مروت ببرند و در دل آنها عاطفه به وجود آید.
هرچند که مادرم برای من دچار سختی های فراوانی شده است، ولی فکر می کنم از آنها لذت نیز برده است.
باری که نمی کشی، نمی دانی چقدر سنگین است.
حقیقت تلخ بهتر از یک دروغ شیرین است.
همیشه حق با کسی نیست که بهتر سخن می گوید.
اگر پالان زرین هم بر الاغ بنهی باز هم الاغ است.
وقتی نه تا احمق را برای کاری نزد تو می فرستند مراقب باش که تو احمق دهمی نگردی.
کرهای حقیقی کسانی هستند که نمی خواهند بشنوند.
اگر می خواهی عاقل شوی، بنشین و گوش کن.
اگر نمی خواهی سگ ترا گاز بگیرد، با دمش بازی مکن.
تدبیر، ارزنده تر از زور است.
مادام که از رودخانه بیرون نیامده ای، سر به سر تمساح مگذار.
اگر چه دریا آرام به نظر می رسد، ممکن است تمساحی در زیر آب کمین کرده باشد.
کسی که در برابر مورچه ناتوان است، بیهوده به جنگ فیل می رود.
با چوبهایی که در جوانی گرد آوری در پیری گرم خواهی شد.
وجدان بد، انسان را ترسو بار می آورد.
یک ساعت بامداد بهتر از دو ساعت شب است.
حتی مورچگان از میهمانی که به موقع برنخیزد، خوششان نمی آید.
میهمان پررو را کباب کن و بخور.
رفتار خوب تو، همسایه خوب به وجود می آورد.
از هر کس که از تو نفرت دارد، دوری کن؛ حتی اگر او مگس و تو فیل باشی.
تنها چاره نفرت، جدایی است.
میمون هرگز میمون دیگری را مسخره نمی کند.
هر اشتباهی را علتی است.
هر درختی ریشه ای دارد و هر اختلافی علتی.
زن بد مرداب خوشرنگی است که مرد در آن غرق می شود.
حتی بهترین چوب ممکن است گرفتار موریانه گردد.
دروغ شکوفه می آورد، اما میوه ندارد.
در زیباترین هلو ممکن است کرم وجود داشته باشد.
دریای بی تلاطم، هیچگاه دریانورد ورزیده تربیت نمی کند.
کسی که منتظر می ماند به همه چیز می رسد.
یک دوست خوب را با هر دو دستت نگاهدار.
تخم مرغ از رقصیدن با سنگ پرهیز می کند.
آیا خودت وفادار هستی که انتظار وفا داری؟
برای کشتن پشه، شمشیر لازم نیست.
افکار هر انسان دنیای اوست.
کاری که حتی فکرش تو را ناراحت می کند، انجام نده.
اگر در غربت طلا ببارد و در وطن سنگ، بهتر است در وطن بمانیم.
کار کردن خوب است، اما زندگی کردن را فراموش مکن.
یک نفر نمی تواند در آن واحد در دو قایق پارو بزند.
آنکه اشکهای یک کودک را نخشکاند، خود خواهد گریست.
خطاهای کودکان به گردن والدین است.
کسی که پاروزنی بداند، همیشه جایی در قایق پیدا می کند.
هرچه قفس تنگتر باشد، آزادی شیرین تر به نظر می رسد!
زن و شوهر اگر یکدیگر را بخواهند، در کلبه خرابه هم زندگی می کنند.
به امید شانس نشستن، همان و در بستر مرگ خوابیدن، همان.
طالع هر کس به دست خودش است.
کسی که کار نکند، حق خوردن هم ندارد.
باید حرف دو طرف را شنید.
نباید از ظاهر امور قضاوت کرد.
خون تمام افراد بشر یکرنگ است، ولی لیاقت آنها.......
از آنچه به آسانی به دست آمده، بد نگهداری می شود.
کسی که در بیرون از خانه خود را عاقلتر از محیط خانه نشان دهد، احمقی بیش نیست.
داماد زشت و باشخصیت بهتر از داماد خوش صورت و بی لیاقت است.
بهتر است دوباره سوال کنی، تا اینکه یک راه اشتباه بروی.
هنگام ازدواج بیشتر با گوشهایت مشورت کن تا با چشمهایت.
گاهی دروغ همان کاری را می کند که یک چوب کبریت با انبار باروت.
انسان همچون رودخانه است؛ هرچه عمیق تر باشد آرام تر و متواضع تر است.
کار، ریشه های تلخ و میوه شیرین دارد.
همه کسانی که با تو می خندند دوستان تو نیستند.
کسی که خوب فکر می کند لازم نیست زیاد فکر کند.
هر چه میوه بهتر باشد، زنیورهای بیشتری را به سوی خود می کشد.
دوستی مانند گیاهی است که هر چند وقت یکبار باید آبیاری شود.
دوست و مگس هر دو در تابستان پدیدار می شوند
دوستی وصله شده به ندرت به کیفیت سابق باز می گردد.
با قرض اگر داماد شدی با خنده خداحافظی کن.
زناشویی، غصه های خیالی و موهوم را به غصه ی نقد و موجود تبدیل می کند.
خنده بهترین داروها است.
عشق رقاصی می آموزد.
عشق، کوه را جا به جا می کند.
عشق، نیازی به آموزگار ندارد.
گذشت زمان بیشتر از کتاب می آموزد.
هنر برتر از پول است.
یک بار حساب نیست، یک بار چون هیچ است؛ تنها یک بار زندگی کردن مانند هرگز زندگی نکردن است.
آدم نادان در همه کار نظر می دهد.
پول، غلام مرد عاقل است و ارباب مرد احمق.
افتادن در گل و لای ننگ نیست، ننگ در این است که همانجا بمانی.
در بیشتر موارد چنین به نظر می رسد که حتی مرگ نیز به قدرت اراده و خواست ما بستگی دارد.
برای آدم بهانه گیر همیشه بهانه وجود دارد.
جهنم حقیقی، وجدان مخرب است.
همسایه ات را دوست بدار، اما دیوار مابین خود را از بین نبرید.
احمق در کار همه دخالت می کند، جز کار خودش.
آهسته برو همیشه برو.
در جای خودت بنشین؛ کسی بلندت نخواهد کرد.
برای خوردن زندگی مکن؛ بلکه بخور برای زندگی کردن.
احمق و پولش به زودی از هم جدا می شوند.
تاسف خوردن، جبران قرض را نمی کند.
دو فکر بهتر از یک فکر است.
کسی که شرم ندارد، وجدان هم ندارد.
زود رسیده زود فاسد می شود.
عدالت، مجموعه وظایف اخلاقی است.
مهربانی مانند کاشتن بذر گندم است که با گذشت زمان افزایش می یابد.
اگر ما آنچه را که می بایست انجام می دادیم، به آنچه بایستی داشته باشیم می رسیدیم.
بگذار کسی که سردش است، آتش را خاموش کند.
گدا هر قدر گردنش را کج تر نگاه دارد، بیشتر دروغ می گوید.
غاز باید خیلی احمق باشد که روباه را از دور نشناسد.
عادت، اول دوست انسان است و بعد دشمن او.
تپه ای وجود ندارد که سراشیبی نداشته باشد.
هیچ زنی در راه رضای خدا با مرد ازدواج نمی کند.
دوام ازدواج یک قسمت آن از روی محبت است و نُه قسمتش از روی چشم پوشی از خطا.
کسی که یک بار مرا فریب می دهد برای او ننگ است، ولی کسی که دو بار فریبم می دهد برای من ننگ است.
کم‌خردان همه چیز را می‌خواهند و خردمندان، گزیده‌خواه هستند.
برای میهمانی هر قدر هم خرج کنی، بالاخره از یاد میهمان خواهد رفت.
هر وقت از سر میز قمار بلند شدی، به موقع بلند شده ای.
زن مطیع فرمانروای قلب شوهر است.
یک متر یک متر سخت است، ولی یک سانت یک سانت مثل آب خوردن است.
مرد عمل شاید آدم پولداری نباشد، ولی شخص با اراده ای است که می‌داند در پی چیست و کجا باید برود.
هر کار ارزشمند، ارزش آن را دارد که آغاز بدی داشته باشد.
کسی که خردش به کار خودش نرسد، خردمند نیست.
برای اینکه پیش قاضی نروی، پشت سر قانون راه برو.
از حسادت تنها یک نتیجه عاید حسود می شود و آن از بین رفتن تدریجی خود اوست.
درستکاری بهترین سیاست است.
یک قهرمان گناهکار در مقابل یک ترسوی بیگناه به زانو در می آید.
عالی ترین سلاح برای مغلوب کردن دشمن، خونسردی است.
اگر اسرار خود را به زن لال هم بسپاری، فاش می شود.
طمع به همه چیز، از دست دادن همه چیز است.
شوهر به مرد کن نه به پول.
به جز بذرهایی که کاشته ای، چیزهای دیگری هم در باغ می روید.
نمی گویم دستخوش هیجان نشو، اما خودت را به آتش هیجانها نسوزان.
اول ازدواج کن، عشق خودش به وجود می آید!
اگر کسی از خانه بیرون بیاید و نداند به کجا می رود نادان است.
قرض، حلقه اسارتی است که به دست خود بر گردن خود می افکنیم.
حیوان به پایش بسته می شود، انسان به قولش.
صبحانه را تنها بخور، نهار را با دوست خود بخور و شام را بده به دشمن خود.
وجدان محکمه ای است که در آن احتیاجی به وکیل دادگستری نیست.
دوست، دزد زمان است.
اگر دیر برسید، بهتر از آن است که غایب باشید.
هر قدر بیشتر ماهی بخواهید باید بیشتر به دریا نزدیک شوید.
قانون اغلب دندان خود را نشان می دهد، ولی گاز نمی گیرد.
شخص قوی و آبشار هر دو راه خود را باز می کنند.
کسی که قدرت را با پول بخرد، عدالت را هم به پول می فروشد.
کاری که گرگ به زور می کند، روباه با حیله انجام می دهد.
قمار، مشروب و زن بد، خنده را از لبان مرد دور می کند.
بین زن کور و شوهر كَر، همیشه آرامش برقرار است.
زیبایی در چشمهای بیننده است.
دختر عاقل، جوان فقیر را به پیرمرد ثروتمند ترجیح می دهد.
گاهی ترحم ستم است و ستم ترحم.
پنجاه دوست دارید؟ این کافی نیست، یک دشمن دارید؟ بسیار زیاد است.
از دشمنی که دشمنی خود را در برابر تو ابراز می کند، زیاد نترس.
معنی همه چیز دانستن، هیچ ندانستن است.
باغبان هیچ گاه باغش را نابود نمی کند.
تا زمانی که میوه هایم سبز نشده، مرا درخت زیتون خطاب نکن.
موفقیت برای اشخاص کم ظرفیت مقدمه ی گستاخی است.
دو نوع زن وجود دارد؛ با یکی ثروتمند می شوی و با دیگری فقیر.
پای دروغ کوتاه است.
انسان نمی‌تواند خرد یا تجربه‌اش را برای وارثان به جا گذارد.
کسانی که در انتظار زمان نشسته اند، آن را از دست داده اند.
کسی که در حضورت از تو می ترسد، در غیابت از تو متنفر است.
همه ی آرزوها، دم مرگ زنده می‌شوند.
دل به دل راه دارد.
آدم باید کلاهش را پیش خودش قاضی کند.
زبان سرخ، سر سبز را می دهد بر باد.
قبل از فرا رسیدن تاریکی، چراغت را روشن کن.
کلیدی که همه دشواریها را در زندگی خواهد گشود محبت است.
رگ خواب ایرانی، چاپلوسی است.
از این ستون به آن ستون فرج است.
میهمان روز اول زر باشد، روز دوم نقره، روز سوم آهن، روز چهارم سفال و روز پنجم خاکستر که در کوچه ریزند.
شکرگزار باش تا سزاوار نیکی باشی.
شمع با آب شدن به دیگران نور می دهد.
برای کسی بمیر که برایت تب کند.
ابر پر صدا باران ندارد.
محبت را از ماهی باید آموخت که اگر از آب خارجش کنی، می میرد.
خودستایی جان من دلیل نادانی بود.
به هر کجا که روی آسمان همین رنگ است.
استاد بودن در یک فن، بهتر از آن است که شخص در صد کار دخالت کند و هیچ یک را به خوبی نداند.
روزی را در آغاز صبح تقسیم می‌کنند.
کس نخارد پشت من جز ناخن انگشت من.
هر سخن جایی و هر نکته مقامی دارد.
یک دیوانه سنگی به چاه می اندازد که صد عاقل نمی توانند [ آن را ] بیرون آورند.
گریه کردن هم دل خوش می خواهد.
دشمن دانا از دوست نادان بهتر است.
پیکان از زخم به در آید و آزار در دل بماند.
مرد حکیم خرده نگیرد بر آینه.
صدقه، راه به خانه ی صاحبش می برد.
به کارهای زشت عادت مکن، زیرا ترک آن دشوار است.
دانش، از بهر دین پروردن است نه از بهر دنیا خوردن.
دوصد گفته چون نیم کردار نیست.
جوان را نفرست به زن گرفتن، پیر را نفرست به خر خریدن!
سری که درد نمی کند دستمال نمی بندند.
شراب زده را شراب درمان است.
عروس نمی توانست برقصد، می گفت اطاق کج است.
سیاست، پدر و مادر ندارد.
از عنوان، کتاب پدید آید!
عشق پیری گر بجنبد سر به رسوایی زند.
عشق و مشک پنهان نمی ماند.
بهتر ز کتابخانه جایی نبود!
هنر بهتر از ملک و مال پدر.
هرکس کتاب را به امانت (عاریه) داد، یک دستش را باید برید و هرکس پس بدهد، هر دو دستش را.
چو میوه درخت خوردی شاخه مشکن.
هر که بامش بیش برفش بیشتر.
تاک را از خاک خوب و دختر را از مادر خوب و اصیل انتخاب کنید.
در دنیا دو نوع کور وجود دارد : یکی آنکه نابیناست و دیگری آنکه شهوت جلوی چشمش را بگیرد.
ذهن خود را تیره نکنید تا هر چیز برای شما روشن گردد.
دلت را چنان تمیز کن که ظرفت را.
از آهسته رفتن نترس، از بی حرکت ایستادن بترس.
برای اینکه انسان کمال یابد صد سال کافی نیست، ولی برای بد نامی او یک روز کافی است.
با صبر و بردباری، برگ توت تبدیل به پیراهن ابریشمی می شود.
کسی که آهسته رود، دور رود.
سازنده بت هرگز بت پرست نمی شود.
مگسی که بر پیشانی دوست‌تان نشسته، با تبر نرانید.
هر کسی دیوار پوسیده و ناچیز را هل می دهد.
روباه نباید هنگام محاکمه مرغ، قاضی دادگاه باشد.
کسی که تنها به فکر سیر کردن شکم است، عقل را گرسنه گذاشته است.
دانش این است که بدانید و بدانید که می دانید و بدانید که نمی دانید.
با اینکه رو در روی هم سخن می گویند، قلبشان فرسنگها از هم دور است.
هنگامی که خشم حرف می زند، عقل چهره خود را می پوشاند.
بدبختی چیزی نیست که بتوان از آن برحذر بود، بلکه چیزی است که گریزی از آن نیست.
مردان در اوقات خوشبختی نسبت به سایر افراد همدردی نشان می دهند و زنان در اوقات بدبختی.
هیچ وقت به اندازه زمانی که سر و کارمان با احمق است، نیاز به هوش زیاد نداریم.
راستی یگانه سکه ای است که همه جا قیمت دارد.
هزار بار گوش بده و بیش از یکبار سخن مگو.
شمشیر تیز به دست سرباز شجاع داده می شود.
آن کس که در هر جا دوستانی دارد، همه جا را دوست داشتنی می یابد.
کسی که زن خوب به دست آورد، بزرگترین سرمایه را به دست آورده است.
دانایان سکوت می کنند،با استعدادها گفتگو می کنند و ابلهان اهل مجادله اند.
هنگام خشم اگر درنگ پیشه کنید، از صدها روز اندوه خوردن رسته اید.
کسی که می‌پرسد، تنها برای پنج دقیقه نادان است، ولی آن که نمی‌پرسد، برای همه‌ی عمر نادان می‌ماند.
یک تصور، خیلی بهتر از ده هزار کلمه با انسان حرف می زند.
همیشه بوی عطر به آن دستی که گل هدیه می دهد باقی خواهد ماند.
آدم خشمگین نمی تواند حقیقت را بگوید.
نمی توانیم کاری کنیم که مرغان غم، بالای سرِ ما پرواز نکنند، اما می توانیم نگذاریم که روی سرِ ما آشیانه بسازند.
دانشی که تو را اصلاح نکند گمراهی است و مالی که تو را سود ندهد عذاب است.
برنج سرد را می توان خورد، چای سرد را می توان نوشید، اما نگاه سرد را نمی توان تاب آورد.
کسی که از رنج زندگی بترسد، از ترس در رنج خواهد بود.
اگر سوار پلنگ شدی، پیاده شدنت دشوار خواهد بود.
اگر از آینده باخبر باشی، امروز کار نمی کنی.
گُرز برزگ زندگی ممکن است سرم را بشکند اما گردنم را خرد نمی کند.
جواهر بدون تراش و مرد بدون زحمت ارزش پیدا نمی کنند.
تا زمانی که امروز مبدل به فردا شود، انسان ها از سعادتی که در این دم نهفته است غافل خواهند بود.
تا زمانی که به یک دره ی عمیق نرسیدی، ضخامت زمین را درک نمی کنی.
باران بهاری به اندازه ی نفت ارزشمند است.
تا زمانی که ریشه عمیق است ترسی از باد وجود ندارد.
یک شادی، صدها غصه را پراکنده می سازد.
انسان موفق سهل انگار نیست و انسان سهل انگار موفق نیست.
لیاقت داماد به قدرت بازوی او است.
برا ی یافتن زن، می ارزد که یک کفش بیشتر پاره کنی.
اگر می خواهی برای یک روز در شکنجه باشی مهمان دعوت کن. اگر می خواهی یک سال عذاب بکشی پرنده نگه دار و اگر می خواهی تمام عمر در شکنجه باشی ازدواج کن!
پیش از اینکه تشنه شوید، چاه را بکنید.
وقتی کمتر سزاوارم به من عشق بورز که آن زمان نیازمندترم.
خوش زبان‌‌ترین انسان، کسی است که بتواند شنونده‌ای خوب باشد.
پشت سر هر مرد توانایی، مردان توانای دیگری وجود دارند.
درختی سبز را در قلب خویش نگه دارید، شاید که پرنده‌ای آوازخوان از راه برسد.
به جایی که زمین خورده ای نگاه نکن، به جایی نگاه کن که پایت سُر خورده است.
وجود یک مدیر بی ارزش در محیط کار مانند وجود یک میمون در شیشه فروشی است.
فرزانگان سکوت اختیار می کنند، با استعدادها سخن می گویند و نادانها جر و بحث می کنند.
فتح ستارگانی که هزاران فرسنگ با ما فاصله دارند با برداشتن اولین گام ممکن شده است.
اگر گلی سالم باشد میوه آن هم سالم خواهد بود.
تمام گلهایی که در آینده خواهند رویید در دل تخم های امروز نهفته اند.
اگر می خواهی بدانی چه بوده ای، بنگر که چه هستی و اگر می خواهی بدانی که چه خواهی شد، بنگر که چه می کنی.
اگر برای خاموش کردن آتش می روی، لباس علفی بر تن مکن.
چه بر حق باشی چه نباشی، اهمیتی ندارد. اگر پول نداشته باشی، خطاکار به شمار خواهی رفت.
با ثروت می توان بر شیاطین فرمانروایی کرد، بدون ثروت حتی نمی توان بره ای را احضار کرد.
مردم همیشه به سخنان مرد پولدار گوش می دهند.
همیشه دزدی وجود دارد که دزد دیگر را غارت کند.
فرد چاپلوس، یا نادانی است که به فکر تحقیر من است و یا شیادی است که می خواهد فریبم دهد.
زمانی که که دهانت می خورد بگذار با شکمت مشورت کند.
مردی که کوه را از میان برداشت، کسی بود که شروع به برداشتن سنگ ریزه ها کرد.
اگر وجدان زخمی شد، خوب شدنی نیست.
یک لحظه اشتباه، یک عمر پشیمانی به بار می آورد.
با یک متر طلا نمی توان یک متر وقت را خرید.
برای آدم خوش زبان هیچ کس دشمن نیست.
پرهیز از نیکوکاری بسی بهتر از نیکی کردن به امید دریافت پاداش است.
آنکه تهمت می زند، هزار بار می کشد و قاتل، یکبار.
برای اینکه انسان کمال یابد صد سال کافی نیست، ولی برای بدنامی او یک روز کافی است.
کفش گشاد که پوشیدی، منتظر زمین خوردن هم باش.
همه مردان بزرگ در پشت دانایی خود دارای دلی کودکانه هستند.
کمرنگ ترین جوهر بهتر از قوی ترین حافظه است.
عجله، کاری را انجام می دهد که احتیاط [ آن را ] منع کرده است.
هر سفر هزار فرسنگی هم با یک گام آغاز می شود.
اگر می خواهی کاری را خوب انجام دهی، با سه تن از سالخوردگان مشورت کن.
طلا که حکمران شد، عموم احمقها فرمانبردار می شوند.
وقتی متهم قاضی شود، فاتحه قانون خوانده شده است.
کسی که به دادگاه می رود، گربه خود را به دست می آورد، ولی به طور حتم گاوش را از دست خواهد داد.
قمار باز کور است، ولی کسی که کنار دست او نشسته خوب می بیند.
اگر چه در کنار جنگل زندگی می کنی، قدر چوب را بدان.
برای [ شخص ] قانع حتی فقر و گمنامی شیرین است و برای ناراضی حتی ثروت و افتخار، [ مایه ] رنج است.
همه چیز چون بسیار شود، خوار و ارزان گردد، مگر علم و دانش که هر چه بیشتر شود، عزیزتر گردد.
فرد خردمند، اهانت‌ها [=سبک‌داشت‌ها] را فراموش می‌کند، همان گونه که فرد ناسپاس، خوبی‌ها را.
کسانی که زهر زندگی را نچشیده اند، شهد زندگانی را نیز نچشیده اند.
خانواده‌ای که شخص کهنسالی در آن باشد، دارای جواهری است.
اگر می‌خواهید یک ساعت شادمان باشید، یک شیشه نوشیدنی خنک بنوشید. اگر می‌خواهید یک سال شادمان باشید، ازدواج کنید. اگر می‌خواهید در همه‌ی زندگی، شادمان باشید، یک باغچه درست کنید.
اگر یک فنجان چای داغ می خواهی، نخست باید فنجانت را خالی کنی.
مردی که گشاده رو نباشد، نباید مغازه باز کند.
آدم خردمند، دوخت و دوز لباسش را به یک خیاط چیره دست می سپارد.
شخصی که می خواهد مرغابی سرخ کرده، پرواز کند و وارد دهانش بشود، مدت زیادی باید بردباری و شکیبایی پیشه کند.
کسی نمی‌تواند ثروتی را که در قلب شماست، بدزدد.
دعا کن و از خدا بخواه، ولی به سوی ساحل هم پارو بزن.
در مرداب دروغ چیزی جز ماهیهای مرده شناور نیست.
برای کسی که شکمش خالی است، هر نوع باری سنگین است.
بدون باختن برنده نمی شوی.
سعادت مانند اسب نیست؛ نمی توانی آن را مهار کنی.
همسفری خردمند داشتن، به این می‌ماند که نیمی از راه را رفته باشی.
آینده به کسی تعلق دارد که می داند چگونه منتظر ننشیند.
وقتی پول حرف می زند، حقیقت سکوت می کند.
عیب در این نیست که انسان اشتباه کند، بلکه عیب در این است که به اشتباه خود پی نبرد.
خوشبختی ها زمان نمی شناسند.
اگر به میهمانی گرگ می روی، سگ به همراه ببر.
امکان دارد گاو سیاه باشد، ولی شیرش سفید است.
قمار باز شریک دزد است.
نبودن آزادی از زیادی اش بهتر است.
دارایی هایی که در قلب جای دارند، هرگز دزدیده نمی شوند.
زنها مانند کوههای خوش منظره ای هستند که باید از دور تماشایشان کرد و از مناظرشان لذت برد.
وقتی از اخلاق یک فرد سر در نمی آوری به دوستانش نگاه کن.
اگر به پسرت ماهی بدهی، برای یک روز، او را سیر می‌کنی، ولی اگر ماهی‌گیری را به او بیاموزی، او را برای همیشه سیر خواهی کرد.
هفت بار زمین بخور، هشت بار بلند شو.
در عشق، سکوت بهتر از نطق و بیان، ادای مقصود می کند.
هفت بار که افتادی، برای هشتمین بار برخیز.
از این نترس که آهسته حرکت می کنی، از این بترس که هنوز حرکت نکرده ای.
دیدار، آغاز جدایی است.
باید حریف را به کمک حریف دیگری به دام انداخت.
افعی ترسناک را دسته ای مورچه از پای درمی آورند.
سکوت هرگز اشتباه نمی کند.
آرمان بدون عمل گمانی باطل و عمل بدون آرمان کابوس است.
راهی که طول آن هزار کیلومتر باشد، قدم به قدم پیموده می شود.
کسی که به پشتکار خود اعتماد دارد، ارزشی برای شانس قایل نیست.
یک کلمه محبت آمیز می تواند در تمام طول زمستان انسان را گرم کند.
در جریان آب می توان بی حرکت ماند، اما در دنیای مردان هرگز.
از پیروزی، کمتر می توان آموخت و از شکست، بسیار.
دانش بدون خرد، تنها همچون کشیدن انبوهی کتاب بر پشت است.
هرچه آهسته تر بروی زودتر می رسی.
کسی که به امید شانس زنده باشد، سالها قبل مرده است.
کسی که برای کامروا شدن به امید شانس نشسته باشد، سالها پیش مرده است.
اگر یک مقصر، بیگناه دانسته شود بهتر از این است که یک بیگناه، محکوم گردد.
سگ بیدار بهتر از شیر خفته است.
مردی که برای «پول» زن می گیرد به نوکری می رود.
اگر [ تا به حال ] داماد نشده ای، از یک شب شادمانی و عمری بداخلاقی محروم گشته ای.
بمیر، اما گدا مباش.
عادل باش، گرچه گدا باشی.
کسی که از احمق تعریف کند، احمق تر از اوست.
کسی که پند ارزان را رد کند، طولی نمی کشد که پشیمانی را با بهای زیادی خریداری خواهد کرد.
زن لال هرگز از شوهرش کتک نخورده است.
تو نان می خوری و زنده هستی و من نان می دهم و زندگی می کنم.
انسان در هر کار می بایست بداند کجا باید ترمز کرد.
هر کسی نگهبان شرافت خویش است.
کسی که فقط با کمک چشم دیگران می بیند فریب می خورد.
ازدواج، زودش اشتباهی بزرگ و دیرش اشتباه بزرگتری است.
در همه چیز، همه چیز هست.
در حال رقص هم می توان به جلو رفت.
رقص ِآدم ِپیر خیلی گَرد و خاک به پا می کند.
کسی خوب می رقصد که [ انسان ] نیک بختی برایش آواز بخواند.
خانه ات را برای ترساندن موش آتش مزن.
کسی که کم فکر می کند، زیاد حرف می زند.
کسی که وجدانش پاک باشد، زود خوابش می برد.
در مهمانی آدم خسیس همه می خورند و در دل به میزبان ناسزا می گویند.
بسیاری از افراد در نتیجه زیاده روی در خوردن داروها می میرند، نه در نتیجه بیماری هایشان.
نبوغ یعنی حوصله.
اگر به میان گرگها روی، از آنها زوزه کشیدن خواهی آموخت.
خوشبختی از قمار باز فرار می کند. 
سخن ملایم، به زبان آسیب نمی رساند.
نیک نامی از کمربند زرین بهتر است.
کسی که توان تصور دارد، ولی آموزش ندیده، بال دارد، ولی پر ندارد.
اگر کسی را تحقیر کردی، معنایش این است که خودت بی شخصیت هستی.
جایی که عشق حکمفرمایی می‌کند، غیر ممکن‌ها ممکن می‌شود.
عاقل همان کاری را ابتدا انجام می دهد که نادان در آخر.
مانند خردمندان بنویس و مانند توده ی مردم حرف بزن.
سکوت هرگز اشتباه نمی کند و هر چه طولانی تر باشد، بهتر قضاوت می کند.
زمین به کسی که او را از آن خودش می دانست، خندید.
حتی اگر کسی آن‌ اندازه فرمانبردار شماست که از دست‌تان غذا می‌خورد، باز خردمندانه این است که مراقب انگشتان خود باشید.
اگر وجدان پاکی داری، پس چرا غصه می خوری؟ چرا که چیزی کم نداری.
هر کس برای یک و یا دو روز میهمان به شمار می رود و روز سوم، فضول و مزاحم.
برای اینکه بزرگ باشی، اول کوچک باش.
آخرین عضوی که در وجود یک زن می میرد، زبان اوست.
اندوه، نخست مغز را از بین می برد و سپس جسم را.
ماده‌ی سگ خانه مانند بانوی آن خانه رفتار می‌کند.
همه چیز زاده ی نابخردی است.
زمان درباره همه چیز قضاوت می کند.
آتش را نمی توان با آتش خاموش کرد.
هر کس می تواند خودکشی کند، اما هر فردی لیاقت ندارد زندگی کند.
اگر نمی توانی دوست پیدا کنی، برای خود دشمن نتراش.
اگر پول در جیب نداری، عسل دردهان داشته باش.
بهترین چیزها سخت ترین آنها است.
همه کس، قوم و خویش آدم ثروتمند است.
بدی اشخاص احمق، برابر با نیکی اشخاص عاقل است.
شگفتی، آغاز خردمندی است.
اگر می خواهید قدرتمند شوید، وانمود کنید که قدرتمند هستید.
آدم عاقل فرصت نیک را به بخت نیک تبدیل می سازد.
هرکس هر چقدر هم که ناتوان باشد، دست کم می تواند بر خودش حکومت کند.
هرگز درباره هیچ کس قضاوت نکنید، مگر آنکه خود را به جای او بگذارید.
هر مردی می تواند داماد شود، اما هر دامادی نمی تواند مرد باشد.
از هر گره که به ابرو می زنیم، صد گره به کارمان می خورد.
غالباً از نادانی وحشتی نداریم، از اینکه ما را نادان بدانند می ترسیم.
سکوت بر دانا و نادان هر دو زیبنده است؛ عیب نادان را می پوشاند و دانا را فرزانه تر جلوه می دهد.
آن اندازه که ما خود را فریب می دهیم و گمراه می کنیم، هیچ دشمنی نمی تواند.
اگر کسی در انتخاب همسرش دقت نکند، دو نفر را بدبخت کرده است.
گذشته، سرمایه ای است که اندوخته ایم؛ می توان آن را به تأسف و اندوه صرف کرد یا برای موفقیت آینده به کار برد.
اگر آنچه از گذشته تجربه آموخته ایم در آینده به کار بریم، مثل این است که دو بار عمر کرده باشیم.
برای درست اندیشیدن باید نخست دل را از کینه و بدی پاک کرد.
در گرفتاری باید اندیشه را به جنب و جوش در آورد نه اعصاب را.
آن که خیال می کند شاید فردا گرفتار شود، از اینکه الان گرفتار است بیشتر رنج می برد.
جهان هر کس به اندازه وسعت فکر اوست.
اگر روزگار یک موجب حلال فراهم می کند، ما خود به دست خیال، ده موجب دیگر می سازیم.
داروی تمام دردها نیکی است؛ به شرط آنکه ندانند شما نیک هستید، وگرنه نمی گذارند نیک بمانید.
شادی نعمت همیشه هماهنگ با رنجی است که برده ایم.
انسان مانند رودخانه است؛ هر چه ژرفتر باشد، آرامتر است.
زمانی می رسد که سکوت، بیش از همه گفته ها مقصود را می رساند.
گاهی سکوت بیش از هر استدلالی به ما کمک می کند.
اوج کارآمدی مدیریت این است که فرد بداند به چه میزان و در کجا باید از قدرت خود بهره گیرد.
آزادی عبارت است از حق انجام هرکاری که قوانین اجازه می دهد و انجام ندادن آنچه قانون منع کرده است.
اگر قدرت قضاوت از قدرت قانون گذاری و اجرایی جدا نباشد، باز هم از آزادی نشانی نخواهد بود.
تنها قدرت است که می تواند جلوی قدرت را بگیرد.
برای آنکه نتوان از قدرت سوء استفاده کرد، باید دستگاهها طوری تنظیم شوند که قدرت، قدرت را متوقف کند.
پریشان نمودن اوضاع مستلزم هوشمندی نیست، اما ایجاد نظم و تعادل به نیروی عقل وابسته است.
جمهوری ها در نتیجه تجمل و پادشاهی ها در اثر فقر سقوط می کنند.
عاشقان دلباخته معمولأ در سکوت به سر می برند.
من مخالف مراسم پرخرج خاکسپاری هستم. برای انسان باید هنگام تولد عزاداری کرد، نه وقتی که از این دنیا می رود.
باید زیاد مطالعه کنید تا بدانید که هیچ نمی دانید.
در میان کشورهای استبدادی، بینواتر از همه آن کشوری است که پادشاهش تاجر باشد.
سکوت، گاه هزار معنی در بر دارد که از گفتن به دست نمی آید.
کسی اجازه ندارد خود را بکشد و اگر کشت، وجود خود را از میهن خود دزدیده است.
کسی که بدون فکر کردن حرف می زند، صیادی را می ماند که بدون نشانه گرفتن، تیر خالی می کند.
کشور در صورتی دارای آزادی و استقلال است که افرادش آزاد و مستقل باشند.
من هیچ غمی نداشته ام که خواندن یک صفحه کتاب آن را از بین نبرده باشد.
همیشه قضایا را پیش از تصمیم گیری به محکمه وجدان تسلیم کنید. وجدان راهنمای بی نظیر و قاضی بیطرفی است.
یک ساعت از عمر گذشته را به هیچ بهایی نمی توان بازگردانید، اما با دادن چند تکه پول ناچیز می توان تجربه های تمام عمر بزرگترین خردمندان جهان را به دست آورد.
شکست خوردن به حق، شیرین تر از پیروزی به باطل است.
کسی که از سرنوشت خود شکایت کند، از حماقت و ناچیزی روح خویش شکایت کرده است.
تمام بدبختی ها و عذابهایی که خدایتان برای شما می فرستد، از سوی خود شما فرستاده می شود.
عظمت خدای هر کس به اندازه بزرگی مغز اوست و به بیان دیگر، بزرگی خداوند به قدر شایستگی ماست.
هیچ کس نمی تواند خدا را برای دیگران توصیف کند. زیرا به محض اینکه توانست خدای خویش را وصف کند، دیگر او خدا نبوده، بلکه مثل من و شماست.
هرکس ارزش پیروزی را نداند، به شکست خواهد رسید.
اگر در تمام دنیا یک ذره بی مقدار که خود، جهان دیگری است، از قوانین گیتی پیروی نمی کرد، مدتهای مدیدی بود که جهان ما دیگر این جهان نبود.
برای چه توقع دارید که خیالات، تصورات، احساسات، اقدامات و به طور خلاصه زندگی ما آزاد باشد و حال آنکه به چشم خود می بینیم کهکشانهای بزرگ که منظومه خورشیدی ما در برابر آنها هیچ است، در حرکات خود آزاد نیستند و مجبور شده اند که خط سیر ویژه ای را پیموده و از قوانین خاصی پیروی کنند.
مهد پرورش خرد، آغوش عقل نیست، بلکه دامان عشق است. نهال خرد باید در کوزه عشق کاشته شود و با آب احساسات آبیاری گردد.
تمام سرمایه فکری و دانش باید تسلیم یک عظمت اخلاقی و روحی گردد، وگرنه دانش مانند رودی خواهد بود که نتوانسته خط سیر خود را بپیماید و به دریا بریزد و با وضعی اندوه بار در صحرا و ریگزارها فرو می رود.
فداکاری در دو مورد خوب است : اول اینکه تنها راه باقی مانده باشد و از هیچ راه دیگری غیر از جانفشانی نتوان به هدف مورد نظر دست یافت. دوم آنکه بدانیم دیگران با این فداکاری خوشبخت خواهند شد.
آیا به یاد دارید که در دوره حیات از دست شخصیت خودتان و آنچه که نامش را «من» می گذارید، چقدر آسیب دیده اید؟ تمام اوقات تلخی ها، رنجها، زیانها، بدبختی ها و ناکامی های شما در طول مدت حیات از دست همین «من» بوده است.
هیچ چیز بهتر از کار کردن به جای غصه خوردن، آدمی را به خوشبختی نزدیک نمی کند.
چون مردم کمتر متوجه سعادت هستند، بدبختی ها بیشتر نمایان است. [ آنها ] ستم و ستمگری را عادی فرض می کنند و سعادت و عدالت را جزء اتفاقات می پندارند.
خوشبختی بر سه ستون استوار است : فراموش کردن گذشته، غنیمت شمردن حال و امیدوار بودن به آینده.
غنچه خوشبختی در جای تاریک، بی صدا و گودی پنهان شده که بسیار نزدیک به ماست، ولی کمتر از آنجا می گذریم و آن، دل خود ماست.
روزی که بشر کاملاً به نادانی خود پی برد، به موفقیت بزرگی دست یافته است؛ زیرا دانش در این دنیا چیزی جز پی بردن به نادانی نیست.
وقتی انسان به نادرستی یک نظریه پی برد و آنرا حفظ کرد، دلیل بر حماقت اوست.
عدالت انتظار پاداش ندارد، بلکه خود عمل دارای زیبایی و سرور است.
در روی زمین سعادتی بالاتر از یک عشق پاک و بادوام متصور نیست.
هیچ موجودی در دنیا وجود ندارد که در اثر عشق ورزیدن به یک موجود دیگر، حتی اگر یک عشق پیش پا افتاده و پست هم باشد، اصلاحی در روح خود به عمل نیاورد.
وقتی عشقی در کار است، پای عقل می لنگد.
هیچ چیز به زیبایی یک قفل بسته نیست؛ البته تا زمانی که کسی نداند چگونه می توان آن را باز کرد.
نباید آنقدر در اندیشه فرو رویم که قدرت همه چیز از ما سلب شود؛ چرا که اگر هدف، سلامت اندیشه های ما باشد باید بدانیم که بیشتر اندیشه های نادرست و غلط، در عمل، جبران و اصلاح خواهد شد.
تمام چیزهایی که نوابغ آینده خواهند گفت، هم اکنون در وجود من و شما هست؛ منتها باید آنها را پیدا کرد و روی آنها انگشت گذاشت.
زندگان، مردگانی هستند که در دوران آسایش به سر می برند.
ما انسانها این گونه آفریده شده ایم که اگر بدانیم میلیونها سال در جهان باقی خواهیم ماند، اما قرین اندوه و بدبختی خواهیم بود، راضی شده و حتی شادمان می گردیم. اما اگر بفهمیم که از بین می رویم و در عوض هیچ شکنجه و رنج نخواهیم کشید اندوهگین و مایوس می شویم !!!.
هنگام نیکبختی است که باید بیمناک بود؛ هیچ چیز تهدید آمیزتر از سعادت نیست.
تنهایی جهنم است، اما این جهنم با مطالعه تبدیل به بهشت می شود.
آینده ها بزرگ به نظر می رسند، ولی وقتی که گذشتند، می فهمیم که ناچیز بوده اند.
اگر تصمیمی داشته باشید، به زودی موفق خواهید شد؛ زیرا آدمی ساخته افکار خویش است و فردا همان خواهد شد که امروز [ به آن ] می اندیشیده است.
فکر شما هر چه باشد، شما همان هستید و محال است که بتوانید از فکر خود بزرگتر شوید و یا از حدود فکر خویش تجاوز نمایید.
سرنوشت بشر این است که در تمام عمر زحمت بکشد تا بتواند به زندگی ادامه بدهد و به زندگی ادامه بدهد تا بتواند بمیرد.
آن کس که اراده و استقامت دارد، روی شکست را نمی بیند.
ما نادان هستیم و شاید تا ابد نادان بمانیم، اما بتدریج چیزهایی می آموزیم که به ما نشان می دهد به درستی نادانیم.
آنچه انسان هرگز نخواهد فهمید این است که چگونه در برابر کسی که ما را آفریده و همه چیز ما از اوست، مسئول خواهیم شد و او از ما بازخواست خواهد کرد ؟!؟!؟
اگر در اولین قدم، موفقیت نصیب ما می شد، سعی و عمل دیگر مفهومی نداشت.
روح کندوست که به زنبور عسل وحی می کند.
ما هیچ دلیلی در دست نداریم که بتوانیم وجود فهم و شعور را در سنگ و درخت و غیره منکر بشویم و در این صورت بعید نیست دنیاهایی وجود داشته باشد که در آن، سنگ ها و سایر جمادات مثل ما زندگی کنند و بلکه زندگی فکری آنها از ما بالاتر باشد.
ارزش اخلاقی بسته به تعداد وظایفی است که انسان انجام می دهد.
آنچه ما به آن مرگ می گوییم، یک زندگی است که هنوز نتوانسته ایم چگونگی آن را درک کنیم.
با اینکه دوره عمر ما کوتاه است، دو سوم عمر کوتاه ما در این می گذرد که از کندی مرور زمان ناراضی هستیم و شب و روز در نظرمان بلند جلوه می کند و همواره می خواهیم امروز بگذرد و فردا بیاید. گویی به مرگ وعده داده ایم که تا حد امکان زودتر به ملاقات آن برویم.
بدون مرگ، زندگی اهمیت و ارزشی نداشت. زیرا ترس از مرگ است که زندگی را در نظر ما اینقدر لذت بخش و خواستنی جلوه می دهد.
به نظر من اگر مرگ در دنیا نبود، بشر به آن محتاج بود و می بایست آن را خلق کند تا از چنگال کسالتهای زندگی رهایی یابد. در حقیقت بسیاری از ما پیش از مردن، مرده هستیم؛ برای اینکه همه چیز خود را از دست داده ایم.
تمام اشتباههای ما درباره مرگ ناشی از این است که فکر می کنیم درد و رنجی که ما قبل از مردن می کشیم مربوط به مرگ است. در صورتی که چنین نیست و تمام درد و رنجها مربوط به زندگی است. زندگی موجب درد و رنج می شود و مرگ، پایان دردهاست.
زندگان، مردگانی هستند که ایام رهایی شان را در این دنیا می گذرانند.
آدم تنها اگر در بهشت هم باشد به او خوش نمی گذرد. اما کسی که به کتاب یا تحقیق علاقه مند است، هنگامی که به مطالعه یا اندیشه درباره محتوای آن کتاب مشغول است، جهنم تنهایی برای او بهترین بهشت هاست.
محبت گوهر گرانبهایی است که در برخی از قلبها روی آن خاکستر نشسته است. این پوشش نازک و کوتاه را با تبسم بزدایید تا گوهر گرانبهایی که پنهان است، آشکار شود و با درخشش خود، روح و قلب همگان را روشن سازد.
آنچه باعث آزار ما می شود، زندگی است. یک بیمار وقتی بمیرد، تمام دردهایش از بین می رود.
وقتی به شعله شمع می دمید و شمع را خاموش می کنید، آن شعله کجا می رود؟ خواهید گفت نیست می شود، ولی چنین چیزی محال است؛ در دنیا یعنی در هستی، هیچ چیز «نیست» نخواهد شد.
خیلی دشوار است که انسان [ به این نکته ] پی ببرد که جهان را برای او نیافریده اند.
ما باید خیلی خودپسند باشیم اگر تصور کنیم که برجسته ترین موجودات دنیا هستیم. در این دنیا نزدیک به صد میلیارد کهکشان وجود دارد که هر یک از آنها چندین میلیون خورشید دارند که شبیه به ما یا بهتر هستند و هر روز تعدادی از آنها با هم برخورد می کنند و در هیچ جای دنیا کسی برایشان غصه نمی خورد و مجلس ترحیم و یادبود برپا نمی کند.
مرگ، پزشک بازپسینی است که هنگام درماندگی پزشکان از درمان، به سراغ بیمار آمده و او را بهبودی ابدی می‌بخشد.
اگر مرگ نبود، زندگی، زندگی نبود.
به یاد داشته باشید که شادمانی به اندازه ی غم و غصه واگیردار است. نخستین وظیفه ی افراد شاد این است که دیگران را از شادمانی خود آگاه سازند.
بزرگترین خطری که بسیاری از ما با آن روبرو هستیم، پایین و دست یافتنی بودن اهداف‌مان است و نه بزرگ بودن و دست نایافتنی بودن آنها.
بلندنظر باشید و هدف‌های بزرگ تعیین کنید.
خداوندا بگذار همیشه خواهان انجام آنی باشم که بیش از توان من است.
بلند نظر باشید و هدفهای بزرگ در پیش گیرید.
چه غصه هایی برای رویدادهای بدی که هرگز در زندگیم پیش نیامد خوردم.
صلح ناحق بهتر از جنگ بر حق است.
عشق، آدمی را به کمال می رساند.
خدایا! به من آن ده که همیشه شوقی بیش از حد توان خود برای کار کردن داشته باشم.
بهترین دستور زندگی این است که اعتماد به نفس داشته باشید.
بزرگترین خطری که ما را تهدید می کند پایین بودن و در دسترس بودن اهدافمان است.
همه افراد بشر استعداد نقاشی دارند، اما همه حوصله ندارند.
تمام وعده ها و نویدهای دنیا فریبی بیش نیست و بهترین دستور زندگی این است که اعتماد به نفس داشته باشی و در پرتو سعی و تلاش خود به مقامی برسی.
اگر مردم می دانستند برای احراز مقام استادی چه رنجها برده ام و چه روزها و شبها جان کنده ام، هرگز از دیدن شگفتی های هنریم متعجب نمی شدند.
چیزهای کوچک، کمال ایجاد می کند و کمال هم چیز کوچکی نیست.
هرچه دانش بیشتر و تجربه زیادتر شود، نیاز به پند گرفتن کمتر می‌شود.
آن که به هوش سرشار خویش ارزش نمی‌نهد و در بند آن است که با گرایش‌های کوته‌فکران سازواری [= سازگاری] داشته باشد، نزد من رتبه و جایگاهی ندارد.
انسان، با مغز نقاشی می‌کند نه با دست. هر که اندیشه‌هایش گرفتار مسایل دیگر باشد، کارش رسوایی به بار می‌آورد.
دیدگاه هر نویسنده را از کتاب او و دیدگاه هر هنرمند را از هنرش می‌توان دریافت.
آسانترین راه رسیدن به آینده، نیندیشیدن به آن است.
هر کنشی، هرچند هم دشوار، با خونسردی و آرامش، آسانتر به نظر می‌رسد.
زیبایی، هدیه ای از بهشت است.
زیبایی، در روان و هوش آدمی تأثیر می‌گذارد و احساس لذت و همت به وجود می‌آورد.
عشق، سبب رسیدن به خداست.
مهم‌ترین شرط ازدواج با یک دختر، پاکی نفس و شرافت ذاتی او است.
ارزش ندارد که آدمی برای مبارزه کردن با کوته‌فکران، خود را آزرده سازد؛ زیرا پیروزی بر آنها هیچ ارزشی ندارد.
تا زمانی که ننگ و جنایت دوام دارد، هیچ ندیدن و نشنیدن برای من پایان خوشبختی‌ است.
کار هنری راستین، سایه‌ای از کمال ملکوت است.
رمان، عرصه ای است که تخیل نیز در آن، مانند رویا، می تواند فوران کند.
اگر رمان به راستی باید از میان برود، به این دلیل نیست که نیروی اش تمام شده است، بلکه بدان علت است که رمان در جهانی به سر می برد که دیگران از آن او نیست.
بزرگترین عشق، سرانجام به مجموعه ای از یادگارهای بی رونق کاهش می یابد.
تاریخ نگار، تاریخ جامعه را می نویسد نه تاریخ انسان را.
هرگز نمی توان عملی را که یک بار از دست ما خارج شده است، دوباره در دست گرفت.
هستی، آنچه روی داده است نیست؛ هستی، عرصه ی امکانات بشری است؛ هر آنچه انسان بتواند آن شود، هر آنچه انسان بتواند واقعیت بخشد.
لباس نظامی آن چیزی است که ما برنمی گزینیم، بلکه برای ما تعیین می شود و این همانا ثبات کل در برابر بی ثباتی فرد است.
تیره بخت ترین افراد همیشه نقش دژخیم [ =بدخوی ] را در فراشد تنزل ارزشها به عهده می گیرند.
اگر از دست دادن عشقی با دلیل باشد، ما تسلیم می شویم. اما اگر عشقی را بدون دلیل از دست بدهیم، هرگز خود را نخواهیم بخشود.
همه ی آثار بزرگ ( و درست از آن روی که بزرگ اند ) چیزی از انجام نایافته را در بردارند.
در زمان تقسیم بیش از حد کار و تخصص گرایی لگام گسیخته [ =بی بند و بار ]، رمان یکی از آخرین مواضعی است که در آن انسان هنوز می تواند رابطه با زندگی را در مجموعه اش حفظ کند.
هرکس، اعم از سیاستمدار، فیلسوف و دربان، به درستی سخن خود باور دارد.
رمان اندیشه ای درباره ی وجود است، وجودی که از بین شخصیت های تخیلی دیده می شود.
قدرت در هر جا که خود را خداگونه بنمایاند، خودبخود الهیات خاص خویش را تولید می کند.
در جهان دیوان سالارانه ی کارمند، اثری از ابتکار، نوآوری و آزادی عمل در میان نیست، تنها چیزی که وجود دارد دستورها و مقررات است و این همانا دنیای فرمانبرداری است.
کارمند، بخش کوچکی از کار عظیم اداری را که از فهم هدف و افق آن به دور است، انجام می دهد؛ این جهانی است که حرکات در آن مکانیکی می شوند و اشخاص معنای آنچه را که انجام می دهند، نمی دانند.
نوشتن برای شاعر به معنای از بین بردن دیوار نازکی است که در پس آن چیزی تغییر ناپذیر («شعر») در تاریکی پنهان است.
هر وضعی ساخته ی انسان است و نمی تواند در بردارنده ی چیزی به جز آنچه در انسان هست، باشد.
شاعر فقط امکانی بشری را «کشف» می کند؛ امکانی که تاریخ هم به نوبه ی خود روزی آن را کشف خواهد کرد.
رمان همه ی آن جنبه های وجود را که کشف می کند، همچون زیبایی کشف می کند.
زیبایی، آخرین پیروزی انسانی است که دیگر امیدی ندارد.
زیبایی در هنر، نوری است که به ناگاه از آنچه هرگز گفته نشده است، می تابد.
تاریخ نمی آفریند، بلکه «کشف» می کند. تاریخ، از طریق موقعیتهای بی سابقه، پرده از آنچه انسان هست، پرده از آنچه «از دیر زمان» در انسان وجود دارد، پرده از آنچه امکانهای انسان را تشکیل می دهد، بر می دارد.
نویسنده ای که می کوشد بر ترجمه ی رمانهایش نظارت کند، همچون چوپانی که در پی گله ای از گوسفندان ناآرام است، به دنبال کلمه های بی شماری می گردد؛ حالت این نویسنده برای خودش غم انگیز است و برای دیگران خنده آور.
یک حالت آغازین موسیقی وجود دارد، حالتی که پیش از تاریخ موسیقی وجود داشته است؛ حالت پیش از نخستین پرسش، پیش از نخستین اندیشه، پیش از نخستین بازی با دورنمایه یا مضمون.
هنگامی که سخن بر سر پی بردن به مفهوم و ارزش یک اثر هنری است، زمینه های ملی و منطقه ای به هیچ کار نمی آیند.
زمانه ی آکنده از انبوه ایده ها و بی اعتنا نسبت به آثار [ ادبی و هنری ] ، مرا غرق در نومیدی می سازد.
گرایش به آشتی دادن ماجرای عشق شهوانی با عشق پاک، عین ذات لذت پرستی است و دلیل ناممکن بودن این آشتی است.
از کودکی بیرون می آییم، بی آنکه بدانیم جوانی چیست، ازدواج می کنیم، بی آنکه بدانیم متاهل بودن چیست، و حتی زمانی که قدم به دوره پیری می گذاریم، نمی دانیم به کجا می رویم: سالخوردگان، کودکان معصوم کهنسالی خویش اند. از این جهت، سرزمین انسان سیاره ی بی تجربگی است.
رمان هنری طنز آمیز است؛ «حقیقت» رمان نهفته، ادا نشده و ادا نشدنی است.
طنز، آدمی را برآشفته می کند، نه برای آنکه آدمی را مسخره می کند یا بر او می تازد، بلکه از آن روی که با آشکار ساختن جهان همچون پدیده ای دو گانه، ما را از داشتن یقین ها باز می دارد.
بیهوده است اگر بخواهیم رمانی را با زینت دادن سبک، «دشوار » کنیم، هر رمانی که شایستگی این کلمه را دارد، هر چقدر روشن و شفاف باشد، بر اثر طنز ذاتی خود، به اندازه ی کافی دشوار است.
زشتيِ همه جا گسترده ی دنیای جدید که بر اثر عادت از دیده پوشیده می ماند، در کوچکترین لحظات تیره بختی ما بیرحمانه ظاهر می شود.
حماسه از تمایل بیش از حد به چیرگی بر عینیت جهان، ناشی می شود.
تغزل گرایی نوعی سرمستی است و انسان برای اینکه آسان تر با جهان یکی شود، سرمست می شود.
کمال مطلوب مرد زن گریز، تجرد با داشتن معشوقه های بسیار است، یا ازدواج با زن محبوب بدون کودک.
آن کس متجدد [ =نوگردیده ] است که خود را متجدد بنامد و همچون متجدد پذیرفته شود.
پرسش بنیادی برای هر هنرمند عبارت از این است که اثر «با ارزش» او با کدام کار آغاز می شود؟
انسان همواره بر این بوده است که زندگینامه ی خاص خود را باز نویسد، گذشته را تغییر دهد و هم ردپای خودش و هم ردپای دیگران را پاک کند.
طلب فراموشی کردن را نمی توان با وسوسه ی ساده به نیرنگ زدن، یکی پنداشت.
فراموشی، در عین حال بی عدالتی مطلق و آسایش مطلق است.
مترجمان دیوانه وار لغات مترادف را دوست می دارند (من، مفهوم مترادف را به کلی نفی می کنم: هر کلمه معنای خاص خود را دارد و از لحاظ معنا، جایگزین ناپذیر است).
رمان نویس اهمیت زیادی برای ایده های خود قایل نیست. او یک کاشف است که کورمالانه می کوشد تا جنبه ی ناشناخته ای از وجود را آشکار کند. رمان نویس مسحور [ =شیفته] رای و آوای خود نیست، بلکه مسحور شکلی است که دنبال می کند و تنها شکل هایی که به خواست های رویایش پاسخ می دهد، جزیی از اثر او هستند.
انسان تنها هنگامی که سالخورده است می تواند باورهای جماعت، افکار عمومی و آینده را نادیده گیرد. انسان سالخورده با مرگ قریب الوقوع خود تنها است و مرگ نه چشم دارد و نه گوش. انسان سالخورده نیازی ندارد که خوشایند مرگ باشد.
رمان نویس سخنگوی هیچ کس نیست ... او حتی سخنگوی افکار خاص خودش هم نیست.
رمان نویسانی که هوشمندتر از آثارشان اند، باید حرفه ی خود را تغییر دهند.
انسان می اندیشد و به حقیقت پی نمی برد.
هر چه انسانها بیشتر می اندیشند، اندیشه ی این یک از اندیشه ی آن دیگری دورتر می شود.
انسان هرگز آن چیزی نیست که می اندیشد هست.
انسان آرزومند جهانی است که در آن خیر و شر آشکارا تشخیص دادنی باشند، زیرا در او تمایل ذاتی و سرکش داوری کردن پیش از فهمیدن، وجود دارد.
زمان در ترنی که تاربخش می نامند، سوار شده است؛ سوار شدن در این ترن آسان است اما پیاده شدن از آن دشوار.
روح رمان، روح پیچیدگی است. هر رمان به خواننده می گوید: «چیزها پیچیده تر از آن اند که تو می اندیشی.»
آینده همیشه نیرومندتر از اکنون است. در حقیقت، این آینده است که درباره ی ما به داوری خواهد نشست و بی شک بدون هیچ گونه شایستگی.
با عمل است که انسان از دنیای تکراری روزانه - جایی که همه شبیه یکدیگرند - بیرون می آید، با عمل است که انسان خود را از دیگران متمایز می کند و فرد می شود.
هر لحظه ای نمایانگر جهانی کوچک است که ناگزیر در لحظه ی بعدی فراموش می شود.
مهربانی به معنای ایجاد فضایی مصنوعی است که در آن با دیگری، باید همچون کودک رفتار شود.
کشفهای رمان نویسان - هر اندازه هم قدیمی باشد - هرگز از به حیرت افکندن ما باز نتواند ایستاد.
نوابغ حقیقی قلمرو کمدی، کسانی نیستند که ما را بیشتر می خندانند. بلکه کسانی هستند که «حوزه ی ناشناخته ی عنصر کمدی» را باز می نمایند.
رمان غالبا چیزی نیست مگر پیاپی شدن درازمدت چند تعریف فرار.
سرنوشت همچون گلوله ی آهنینی است که بر مچ پای ما بسته شده باشد.
در سلسله مراتب هنرها، این موسیقی است که جای نخست را می گیرد.
آدمی به ضعف خویش آگاهی دارد و نمی خواهد در برابرش مقاومت ورزد، بلکه خود را به آن تسلیم می کند. آدمی خود را از ضعف خویش سرمست می کند، می خواهد هر چه ضعیف تر شود، می خواهد در وسط خیابان جلوی چشمان همگان در هم فرو ریزد، می خواهد بر زمین بیفتد و از زمین پایین تر برود.
انسان و جهان همچون حلزون و صدف اش به یکدیگر پیوسته اند: جهان و انسان تفکیک ناپذیرند، جهان گستره ی انسان است و بتدریج که جهان تغییر می کند، هستی نیز تغییر می یابد.
برای همه ی ما تصورناپذیر است که یگانه عشقمان چیزی سبک و سست باشد، چیزی بدون وزن؛ می پنداریم عشق ما آن چیزی است که ناگزیر باید باشد، که بدون آن زندگی ما از دست رفته است.
آیا یک رویداد هر چه بیشتر اتفاقی باشد، مهمتر و پرمعناتر نیست؟
آنچه بر حسب ضرورت روی می دهد، آنچه که انتظارش می رود و روزانه تکرار می شود، چیزی ساکت و خاموش است؛ تنها اتفاق سخنگو است و همه می کوشند آن را تعبیر و تفسیر کنند.
زندگی بشر همچون یک قطعه ی موسیقی ساخته شده است. انسان با پیروی از درک زیبایی، رویداد اتفاقی را پس و پیش می کند تا از آن دورنمایه ای برای قطعه ی موسیقی زندگیش بیابد.
دورنمایه ی فراموش نشدنی وابسته به تولد عشق با زیبایی اضطراب آورش درست در لحظه ی ناامیدی انسان را به سوی خود می کشد. انسان همیشه ندانسته، حتی در ژرف ترین لحظه های پریشانی، زندگیش را بر مبنای قوانین زیبایی می سازد.
براستی، [ می بایست ] انسان را سرزنش کرد که طی زندگی روزمره در برابر [ برخی از ] رویدادها بی اعتنا است و بدین ترتیب، بعد زیبایی را از زندگی خود سلب می کند.
آنچه فرد تحصیلکرده را از فرد خودآموخته مشخص می سازد، وسعت دانش نیست، بلکه مراتب گوناگون نیروی حیات و اعتماد به نفس است.
رؤیا تنها یک ارتباط ( شاید یک ارتباط رمزی ) نیست، بلکه یک کوشش زیبایی شناسی و یک بازی قوه ی تخیل است و این بازی به خودی خود دارای ارزش است.
تخیل، یکی از ژرفترین نیازهای بشری است.
آدمی به ضعف خویش آگاهی دارد و نمی خواهد در برابر آن ایستادگی نماید، بلکه خود را به آن تسلیم می کند.
وقتی مردم هنوز کم و بیش جوانند و آهنگ های موسیقی زندگی شان در حال تکوین است می توانند آن را با کمک یکدیگر بسازند و مایه ها را رد و بدل کنند، اما وقتی در سن کمال به یکدیگر می رسند، آهنگ های موسیقی زندگی آنها کم و بیش تکمیل شده است و هر کلام یا هر شیئی در قاموس موسیقی هر کدام معنای دیگری می دهد.
چیزی را که نتیجه ی یک انتخاب [ =برگزیدگی ] نیست، نمی توان شایستگی یا ناکامی تلقی کرد؛ در برابر چنین وضعی تحمیلی باید رفتار درستی در پیش گرفت.
وفا از والاترین پارسایی ها به شمار می رود. وفا به زندگی ما وحدت می بخشد و بدون آن، زندگی ما به صورت هزاران احساس ناپایدار پراکنده می شود.
نخستین خیانت، جبران ناپذیر است و از طریق واکنش زنجیره ای، خیانت های دیگری را بر می انگیزد که هر کدام از آنها ما را بیش از پیش از خیانت پیشین دور می کند.
موسیقی، روزنه هایی در تن باز می کند که روح می تواند برای رسیدن به صفای یکرنگی از آنها بیرون آید.
هرچه انسان بیشتر در تاریکی درون خویش به سر برد، بیشتر در ظاهر جسمانیش پژمرده می شود.
دوست داشتن، چشم پوشی از قدرت است.
آنچه به رفتار و کردار ما معنا می بخشد، همیشه برای ما ناشناخته است.
عشق، به یک امپراتوری شبیه است؛ اگر اندیشه ای که بر مبنای آن به وجود آمده از میان برود، خود عشق نیز از میان خواهد رفت.
اندیشه ها نیز زندگی مردم را نجات می بخشند.
همیشه ساده ترین پرسش ها با اهمیت ترین پرسش ها به شمار می رود و پاسخی برای آنها وجود ندارد و پرسشی که نتوان به آن پاسخ داد، مانعی است که فراتر از آن نمی توان رفت.
ما بیشتر برای از یاد بردن درد و رنج خویش به آینده پناه می بریم؛ در پهنه ی زمان، خطی را تصور می کنیم که فراسوی آن خط، درد و رنج ما پایان خواهد یافت.
اگر بی خبر باشیم، بی گناه هستیم؟ آیا آدم ابلهی که بر اریکه ی قدرت تکیه زده است، تنها به بهانه ی نادانی، از هر گونه مسئولیتی به دور است؟
وقتی در برابر کسی که مهربان، مؤدب و مبادی آداب است قرار می گیریم، بسیار دشوار است که همه ی حرفهایش را دروغ تصور کنیم و درستی و راستی در او نبینیم.
اگر بتوان انسانها را به گروههای گوناگون تقسیم کرد، به یقین، این گروه بندی باید بر مبنای گرایش های ژرف و بنیادین آنها باشد؛ گرایش هایی که آنها را به سمت تلاشی می برد که زندگی خود را وقف آن می کنند.
از زمان کودکی، پدر و آموزگار مدرسه برای ما تکرار می کنند که خیانت، نفرت انگیزترین چیزی است که می توان تصور کرد. اما خیانت کردن چیست؟ خیانت، از صف خارج شدن و به سوی نامعلوم رفتن است.
آن کسی بازیگر است که از کودکی می پذیرد تمامی زندگی خود را برای مردم ناشناس به نمایش گذارد. اگر کسی به این کار بنیادی تن ندهد– که هیچ ربطی به استعداد ندارد و چیزی ژرفتر از آن است – نمی تواند بازیگر شود.
پزشک، کسی است که می پذیرد تمام عمرش را صرفنظر از نتایج آن، وقف بدن انسان کند. این، یک نوع موافقت بنیادی است - نه استعداد است و نه تبحر - که در سال اول، ورود او را به تالار تشریح فراهم می سازد و به او امکان می دهد که شش سال دیگر پزشک شود.
زندگی فقط یکبار است و ما هرگز نخواهیم توانست تصمیم درست را از تصمیم نادرست تمییز دهیم؛ زیرا ما در هر شرایطی فقط یکبار می توانیم تصمیم بگیریم؛ زندگی دوباره، سه باره و چهار باره به ما عطا نمی شود که این را برای ما امکان پذیر سازد تا تصمیم های گوناگون خود را مقایسه کنیم.
اگر عذاب ابدی و شرایط ممتاز فردی با هم یکسان باشد، اگر هیچ تفاوتی میان عالی و پست وجود نداشته باشد، هستی بشر، حجم و ابعاد خود را از دست می دهد و به گونه ای تحمل ناپذیر سبک می شود.
زمانی که قلب، لب به سخن می گشاید شایسته نیست که خِرد خُرده بگیرد.
ما هرگز نمی توانیم با قاطعیت بگوییم که روابط ما با دیگران تا چه حدی از احساسات ما، عشق ما، فقدان عشق ما، لطف و مهربانی ما و یا از کینه و نفرت ما سرچشمه می گیرد و تا چه حد از قدرت و ضعف ما در میان افراد تاثیر می پذیرد.
نیکی حقیقی انسان - در کمال خلوص و صفا و بی هیچگونه قید و تکلف - تنها در مورد موجوداتی آشکار می شود که هیچ نیرویی را به نمایش نمی گذارند.
آزمون حقیقی اخلاق بشریت، چگونگی روابط انسان با حیوانات است، به ویژه حیواناتی که در اختیار و تحت تسلط او هستند. اینجاست که بزرگترین ورشکستگی بشر تحقق یافته است.
اگر ما شایستگی دوست داشتن را نداریم، شاید به این دلیل است که خواهانیم تا دوستمان بدارند؛ یعنی چشم داشت چیزی (عشق) را از دیگری داریم؛ به جای آنکه بدون ادعا و توقع به سویش برویم و تنها خواستار حضورش باشیم.
زمان بشری دایره وار نمی گذرد، بلکه به خط مستقیم پیش می رود و به همین دلیل، انسان نمی تواند خوشبخت باشد، چرا که خوشبختی، تمایل به تکرار است.
وحشت، حالت یک ضربه را دارد؛ لحظه ای است که انسان هیچ چیز نمی بیند. وحشت فاقد هر گونه اثر زیبایی است و انسان تنها پرتو شدید رویداد ناشناخته ای را می بیند که چشم براه آن است.
شک و تردید، امری یکسره طبیعی است؛ آدمی هرگز از آنچه باید بخواهد آگاهی ندارد، زیرا زندگی یک بار بیش نیست و نمی توان آن را با زندگی های گذشته مقایسه و یا در آینده درست کرد.
هیچ وسیله ای برای تشخیص تصمیم درست وجود ندارد، زیرا هیچ مقایسه ای امکان پذیر نیست.
اگر نخستین تمرین زندگی، خودِ زندگی باشد، پس برای زندگی چه ارزشی می توان قایل شد؟
کسی را از روی همدردی دوست داشتن، دوست داشتن حقیقی نیست.
آن کس که استعداد دشوار همدردی ( احساس مشترک ) را دارا نیست، به سردی رفتار دیگران را محکوم می کند.
هیچ چیز از احساس همدردی دشوارتر نیست. حتی تحمل درد خویشتن به سختی دردی نیست که به گونه ای مشترک با کسی دیگر برای یک نفر دیگر یا به جای شخص دیگری می کشیم و قوه ی تخیل ما به آن صدها بازتاب می بخشد.
بشر - چون تنها یک بار زندگی می کند- به هیچ وجه امکان به اثبات رساندن فرضیه ای را از راه تجربه ی شخصی خود ندارد، به گونه ای که هرگز نخواهد فهمید که پیروی از احساسات، کار درست یا نادرستی بوده است.
مجازات کردن کسی که نمی داند چه می کند، نشانه ی توحش است.
یک بار حساب نیست؛ یک بار مثل هیچ وقت است.
تاریخ به سبکی زندگی یک فرد است؛ بیش از اندازه سبک، به سبکی پَر است، مانند گرد و غبار در هوا معلق است، مانند چیزی است که فردا ناپدید می شود.
عشق، آن گونه اشتیاق و تمایلی است که ما به آن نیمه ی از دست رفته ی خود داریم.
مرگ، یک پیشامد بسیار ساده است که به آسانی رخ می دهد، مثل تمام پیشامدهای دیگر.
شریف ترین احساسات می تواند به آسانی برای توجیه بزرگترین وحشت ها به کار گرفته شود.
بی توجهی به زن، کفر کبیر و بی احترامی بزرگی به آفریده های خداوند است.
یکی از حقوق جدایی ناپذیر داستان نویس، این است که بتواند داستان خود را بازنویسی کند؛ اگر از آغاز داستان بدش بیاید، بتواند آن را از نو بنویسد، یا روی همه ی آن خط بکشد.
مردم همیشه فریاد می زنند که می خواهند آینده ی بهتری بسازند. این، حقیقت ندارد. آینده، خلایی است بی عاطفه نسبت به همه.
مردم، تنها به این دلیل می خواهند ارباب آینده شوند که گذشته را دگرگون سازند.
آدم هنگامی که صف را ترک می کند، دوباره می تواند به آن باز گردد، ولی زمانی که دایره ای بسته می شود، دیگر راه بازگشتی وجود ندارد.
رمان، نتیجه ی تصور بیهوده ی بشر مبنی بر توانایی شناخت همنوعانش است.
آدمی که کتاب می نویسد، یا همه چیز است یا هیچ و چون هرگز همه چیز به هیچ کس داده نمی شود، هریک از ما که کتاب می نویسیم، هیچیم.
آنگاه که نویسنده ی درون هر فرد پا به هستی می گذارد، به دوره ی ناشنوایی و از دست دادن درک جهانی نزدیک هستیم.
نام، به چَم پیوند با گذشته است و مردمی که گذشته ای ندارند، مردمی بی نام و نشانند.
یادبودها در سراسر دنیا پراکنده اند. اگر بخواهیم آنها را پیدا کنیم و از مخفیگاه هایشان بیرون بکشیم، باید سفر کنیم.
آدم زمانی که هدف، برایش اهمیت نداشته باشد، نمی پرسد که به کجا دارد می رود!
حتی ساده ترین شنوندگان، آنچه را که می گذرد، کم و بیش تشخیص می دهند.
موسیقی در پیچیده ترین شکل خود، همچون یک زبان است.
هیچ چیز خوارکننده تر از دویدن با همه ی نیرو از روی ناتوانی نیست.
هرگز نباید بگذاریم که آینده، زیر بار گذشته فرو بپاشد.
تاریخ، پیاپی شدن دگرگونی های بی دوام است.
تنها انقلاب خطرناک، انقلاب گرسنگان است. من از شورشهایی که دلیل آن بی نانی باشد، بیش از نبرد با یک ارتش دویست هزار نفری بیم دارم.
در دنیا خفتگانی هستند که بیداریشان همچون بیداری اژدها وحشتناک است.
ازدواج همیشه به عشق پایان داده است. 
انسانها در کل، چیزی جز کودکان بزرگ نیستند.
بزرگترین حوادث دنیا را که تجزیه و تحلیل می کنیم به این نتیجه می رسیم که آنچه باعث بروز آن شده هیچ ارزشی نداشته است.
بزرگترین عمل غیر اخلاقی این است که انسان شغلی را که از انجام آن ناتوان است بر عهده گیرد.
خونسردی بزرگترین صفت یک فرمانده است.
استحکام و پایداری و ثبات و جرأت بر همه چیز فایق می شود.
بزرگترین خطر در زمان پیروزی رخ می دهد.
هیچ کاری خوب انجام نمی گیرد مگر اینکه انسان خودش آن را به انجام رساند.
فن جنگ، نیرومند بودن در یک نقطه ی مشخص و روشن است.
بین شکست و پیروزی یک قدم بیشتر فاصله نیست و مردم از ترس شکست، شکست می خورند.
[ هر ] پیروزی، پیروزی نیست و هر شکستی، شکست نیست.
مردی را در نظر بگیرید که در غربت و دور از خویشاوندان و خانواده خود زندگی می کند. چنین مردی به طور حتم نیاز به نوعی دلبستگی دارد تا جای علاقه پدر و برادرش را بگیرد. اینجاست که عشق می آید و این گونه مزایا را به او تقدیم می کند.
آن کس که از اول می داند به کجا می رود، خیلی دور نخواهد رفت.
کم دانستن و پر گفتن مثل نداشتن و زیاد خرج کردن است.
اولین شرط کامیابی، شهامت و بی باکی است.
کسانی که روح ناامید دارند، گناهکارترین مردم هستند.
عشق گوهری گرانبهاست، اگر با پاکدامنی همراه باشد.
پاکدامنی در زن مانند شجاعت در مرد است؛ من از مرد ترسو آنگونه متنفرم که از زن نانجیب.
فداکاری در راه وطن از همه دانش ها باارزش تر است.
عشق باید شادی آور باشد نه رنج آور.
کسی که از شکست می ترسد، حتما شکست خواهد خورد.
به نظر ما خیرخواهی دیگران حماقت جلوه می کند و حماقتهای ما خیرخواهی، نیکی دیگران ضعف و ضعف ما همیشه نیکی است.
رنجها و ناراحتی ها فکر انسان را قوی می کند.
دلیری و شجاعت را به دروغ نمی توان بر خود بست؛ دلیری صفتی است که مکر و فریب نمی پذیرد.
شجاعت مانند عشق از امید تغذیه می کند.
کسی را که دوستش داری، آزادش بگذار؛ اگر قسمت تو باشد بر می گردد، وگرنه بدان که از اول مال تو نبوده است.ازدواج همیشه آنگونه که می پندارید، نتیجه عشق نیست.
نایاب ترین چیزها در جهان، دوست صمیمی است.
من در جهان یک دوست داشتم و آن هم خودم بوده ام.
تسخیر یک کشور بزرگ از تسخیر قلب کوچک زن آسانتر است.
زنان مرد صفت را دوست نمی دارم و همچنین از مردان زن صفت بیزارم؛ هر کس باید در دنیا تنها نقش خود را بازی کند.
کم دانستن و پر گفتن مثل پول نداشتن و زیاد خرج کردن است.
سه چهارم پیروزی در صحنه ی نبرد را « روحیه » تشکیل می دهد.
باید در مشاوره، دقیق و خوشرو باشیم و در اجرای آن سخت و جدی.
نا امیدی، نخستین گامی است که شخص، به سوی گور بر می دارد.
برای اندیشیدن وقت بگذارید، اما هنگامی که زمان عمل رسید اندیشیدن را متوقف کنید و حرکت کنید.
کسانی که بیش از اندازه فکر می کنند، تهی از اراده و تصمیم اند.
هر مردی را می توان از طریق رفتار او با همسر و زیر دستانش شناخت.
برخی از مردان اگر بخواهند به فضیلت خود، مردانگی خود و صلابت خود دست یابند به دشمنانی صادق نیاز دارند.
کسی به جز خودم مسئول سقوطم نیست؛ بزرگترین دشمنی که باعث به وجود آمدن سرنوشتی غم انگیز و اندوهبار برایم شده تنها خودم هستم.
اشکال کارتان این است که تازه روز قبل از نبرد، در حالی که هنوز از تحرکات دشمنتان بی خبرید، نقشه می کشید.
غیر ممکن کلمه ای است که تنها در فرهنگ لغت انسانهای احمق یافت می شود.
انسان با استقامت، قدرت و نفوذ عقل و استدلال می تواند حتی بر وبا و طاعون غلبه کند.
هنگامی که دشمنت در حال اشتباه کردن است، در کارش وقفه نینداز.
تدبیر همیشه بر شمشیر غالب است.
مردم از ترس شکست می بازند.
اگر زن نبود، نوابغ جهان را چه کسی پرورش می داد؟
شجاعت حقیقی، پیروز شدن بر سختی های زندگی است.
بسیاری از مردم سعادت و شوکت روزگار پیری خود را مدیون سختی ها و دشواریهای روزگار جوانی هستند.
احمق ها از گذشته حرف می زنند، دیوانه ها از آینده و عاقل ها از حال.
از کسانی که با شما مخالف هستند نهراسید، از کسانی در هراس باشید که با شما موافق هستند اما آن قدر جرأت ندارند که عدم موافقت خود را آشکارا به شما بگویند.
آن قدر شکست خوردم تا راه شکست دادن را آموختم.
جنگ روی جنگ تغذیه می کند.
سیاست فاقد قلب است و تنها مغز دارد.
رهبران سوداگر امید هستند.
یک سرباز برای یک تکه روبان رنگی به مدت طولانی و سخت می جنگد.
مرگ حقیقی برای انسان، مرگ امید است.
ندای وجدان را هیچ زمان از خود دور نسازید.
تصور کن اگر قرار بود هر کس به اندازه ی دانش خود حرف بزند چه سکوتی بر دنیا حکمفرما می شد.
تا زنده ام لحظه ای آرام نخواهم گرفت؛ راحتی کردن و مردن نزد من یکی است.
در دنیا فقط باید از یک چیز ترسید و آن [ خود ] ترس است.
اگر به کسی اعتماد نداری از او دوری کن.
شرط اصلی موفقیت در تمام مراحل زندگی، داشتن سه چیز است : اول پول، دوم پول و سوم پول.
اگر به یک انسان فرصت پیشرفت ندهید، لیاقت، تاثیر چندانی در پیشرفت [ او ] نخواهد داشت.
از پیروزی تا سقوط تنها یک قدم فاصله است.
مرد حقیقی کسی است که در خواری و خوشبختی، خود را تباه نکند.
غرور و خودبینی را ابزار باز شناختن و نشان ترقی قرار ندهید. زیرا در این راه پر پیچ و خم، پرتگاههای وحشتناک زیادی وجود دارد.
کسی که می تواند چاپلوسی کند، تهمت زدن هم برایش بسیار آسان است.
با به زبان آوردن صلح، دنیا آرام نمی شود.
راه گریز را پیش از ستیز باید جست.
هیچ چیز دشوارتر از تصمیم گیری نیست.
پیروزی یعنی اراده کردن.
در بین هنرها موسیقی بیش از همه در عواطف انسان تاثیر دارد. یک سمفونی در هر مایه از دست یک استاد، بدون شک بیشتر از یک کتاب اخلاق در دل اثر می کند.
چه بسا اشخاصی که فقط با صدای کلنگ گورکن از خواب بیدار می شوند.
برای آدمی بهتر است که هرگز به دنیا نیاید، تا اینکه به دنیا بیاید و اثری از خود بر جای نگذارد.
هیچ کس آنقدر ابله نیست که برای هیچ گونه کاری لیاقت نداشته باشد.
مردم مانند فرزندان هستند و ارزش آنها بستگی به موقعیت شان دارد. انگیزه افراد بشر نیز ترس و یا نفع شخصی است؛ برای رهبری مردم باید از این دو انگیزه استفاده کرد.
همیشه دم از صلح بزن، ولی آماده جنگ باش.
آنجا که قدرت قدم می گذارد، قانون ضعیف خواهد شد.
برای یک مرد هیچ شکنجه ای بالاتر از آن نیست که به او ترحم کنی.
فرد با اراده در پیچ و خمهای زندگی هیچ گاه با ناامیدی روبرو نخواهد شد.
من همه چیز خود را به گرسنگی و رنجهای جوانی مدیون ام.
به نظر من، حق ناشناسی، بزرگترین ناتوانی است که ممکن است کسی داشته باشد.
عشق، روح را تواناتر می سازد و انسان را زنده دل نگاه می دارد.
من گمان نمی‌کنم مرگ دارای اهمیتی باشد. آنچه که سرنوشت ما را تعیین می‌کند، به دنیا آمدن است. همه‌چیز بستگی دارد به اینکه به هنگام، به دنیا بیاییم.
کسی که از شکست خوردن می هراسد، به شکست خود باور دارد.
چه بسیارند مردانی که گناهکار و مجرم نیستند مگر به دلیل ضعف آنان برای یک زن.
انسان باید یک ویژگی داشته باشد تا پیروز شود؛ آن ویژگی، روشنی هدف، آگاهی از آنچه می‌خواهد، و سوختن در آتش اشتیاق برای به چنگ درآوردن آن است.
هر آنچه را ذهن بتواند درک و باور کند، می‌تواند آن را به دست آورد.
هر پیشامد و رویدادی منفی، در درون خود، بذری از کامیابی و شادی بیشتر دارد.
شکست از آن کسانی است که بی‌تفاوت اجازه می‌دهند ذهنیت شکست در آنها نفوذ کند.
پندارها، فرماندهان دنیای ما هستند.
پیش از گرفتن، دهنده و بخشنده باشید.
اولین مرحله انجام کار، تمایل به انجام آن است.
برنامه ریزی دقیق و منظم، پیمودن نیمی از راه است.
شکست یک عامل نیرو بخش است، نه یک باز دارنده؛ هر شکست بذری از موفقیت در دل دارد.
نقطه شروع هر موفقیتی، وجود یک نظریه یا نقطه نظر است که خود ناشی از تصور می باشد.
نقطه شروع هر دستاوردی، خواست و اشتیاق است.
اگر چند کیلومتر بیشتر از آنچه تاکنون به آن خو گرفته‌اید، گام بردارید، دارایی افزونتری به دست خواهید آورد.
تهیدستی، مایه‌ی آبروریزی نیست، ولی بی‌گمان، مایه‌ی سربلندی و پشتیبانی هم نیست!
در همین زمانهای سرخوردگی، چالش و ناامیدی است که انسان با یک جهش می‌تواند برای رهایی خود برنامه‌ریزی کند.
مهم نیست که چه می خواهید بکنید، مهم این است که در این لحظه چه می کنید.
دانستن کافی نیست، باید به دانسته خود عمل کنید.
یک زن قشنگ و نیکو صورت در نظر زیباست، اما یک زن خوب و نیکو سیرت در قلب انسان جای دارد.
اگر با دشمنی زیاد بجنگی، پس از مدتی تمام استراتژی های تو را فرا می گیرد.
نادان ها پیوسته از گذشته لاف می زنند، خردمندان در اندیشه حال بوده و دیوانگان، سخن آینده را به زبان می آورند.
پیروزی با کسانی است که پشتکار بیشتری دارند.
نبردهای زندگی همیشه به سود قویترین ها و سریعترین ها پایان نمی پذیرد! دیر یا زود، بُرد با کسی است که بردن را باور دارد!
همیشه حرفی را بزن که بتوانی آن را بنویسی، چیزی را بنویس که بتوانی امضایش کنی و چیزی را امضا کن که بتوانی پای آن بایستی.
کسی که همیشه می خواهد اشتباه دیگران را ثابت کند، آنها را از خود دور می سازد.
اگر باور داشته باشی که می توانی، بی شک می توانی.
منتظر نمانید، زمانی مناسب تر از اکنون وجود ندارد. از همین نقطه ای که ایستاده اید و با همین ابزار و امکاناتی که در اختیار دارید، کار را ادامه دهید. همین طور که پیش می روید، ابزار ها و امکانات بهتر و مناسب تر را پیدا می کنید.
در هر رویداد منفی، بذر یک پیشامد پربارتر و سودمندتر کاشته می شود.
چشم براه مباش؛ زمانه هرگز به مراد دل ما نخواهد بود.
لحظه پیروزی برای من از آن جهت شیرین است که پیران، زنان و کودکان کشورم را در آرامش و شادان ببینم.
گاهی سکوتم دشمن را فرسنگها از مرزهای خودش نیز به عقب می نشاند.
کمربند سلطنت، نشان نوکری برای سرزمین من است. نادرها بسیار آمده اند و باز خواهند آمد، اما ایران و ایرانی باید همیشه در بزرگی و سروری باشد؛ این آرزوی تمام عمرم بوده است.
هنگامی که برخواستم، از ایران ویرانه ای ساخته بودند و از مردم کشورم بردگانی زبون. سپاه من نشان بزرگی و رشادت ایرانیان در طول تاریخ بوده است؛ سپاهی که تنها به دنبال حفظ کشور و امنیت آن است.
کیست که نداند مردان بزرگ از درون کاخهای فرو ریخته به قصد انتقام بیرون می آیند؛ انتقام از خراب کننده. ندایی در درونم می گفت : برخیز، ایران تو را فراخوانده است و برخواستم.
میدان جنگ می تواند میدان دوستی نیز باشد؛ اگر نیروهای دو طرف میدان به حقوق خویش بسنده کنند.
از دشمن بزرگ نباید ترسید، اما باید از صوفی منشی جوانان واهمه داشت. جوانی که از آرمانهای بزرگ فاصله گرفت، نه تنها کمک جامعه نیست، بلکه [ همچون ] باری به دوش هموطنانش است.
اگر جانبازی جوانان ایران نباشد نیروی دهها نادر هم به جایی نخواهد رسید.
شاهنامه ی فردوسی خردمند، راهنمای من در تمام زندگی بوده است.
فتح هند باعث سرافرازی نبود؛ برای من دستگیری متجاوزین و سرسپردگانی مهم بود که بیست سال کشورم را ویران ساخته و جنایت و غارت را در حد کمال بر مردم سرزمینم روا داشتند. اگر در پی افتخار بودم پادشاهان اروپا را به بردگی می گرفتم که آن هم از جوانمردی و خوی ایرانی من به دور بود.
هر سربازی که بر زمین می افتد و روحش به آسمان پر می کشد نادر می میرد و به گور سیاه می رود. نادر به آسمان نمی رود، نادر آسمان را برای سربازانش می خواهد و خود بدبختی و سیاهی را. او همه ی این فشارها را برای به ثمر رساندن ایران بزرگ به جان می خرد؛ پیشرفت و به قدرت رسیدن ایران تنها عاملی است که فریاد حمله را از گلوی غمگینم به در می آورد و مرا بی پروا به قلب سپاه دشمن می راند...
برای زمینهای کشورم هیچ زمان گفتگو نمی کنم، بلکه آن را با قدرت فرزندان کشورم به دست می آورم.
سکوت شمشیری است که من همیشه از آن بهره جسته ام.
تمام وجودم را برای سرفرازی میهن بخشیدم، به این امید که افتخاری ابدی برای کشورم کسب کنم.
خردمندان و دانشمندان سرزمینم؛ آزادی زمینهای کشور با سپاه من و تربیت نسلهای آینده با شما. اگر سخن شما مردم را آگاهی بخشد دیگر نیازی به شمشیر نادرها نخواهد بود.
به راستی، انسان رودی است آلوده؛ دریا باید بود تا رودی آلوده را پذیرا شد و ناپاکی را نپذیرفت.
آنچه در انسان بزرگ است این است که او پل است نه غایت؛ آن چه در انسان خوش است این است که او فراشدی است و فروشدی.
کارهای بزرگ را همه دور از بازار و نام آوری کرده اند. پایه گذاران ارزشهای نو همیشه دور از بازار و نام آوری زیسته اند.
به خُردان و بیچارگان بس نزدیک زیسته ای. از کین پنهان شان بگریز! آنان در برابر تو سراپا کین اند و بس.
دوست می دارم آنانی را که برای فرو شدن و فدا شدن، نخست فراپشت ستارگان از پی دلیل نمی گردند، بل خویش را فدای زمین می کنند تا زمین روزی از آن ابرانسان شود.
دوست می دارم آن را که فضیلت خویش را خواهش و سرنوشت خویش می سازد و این گونه بَهر فضیلت خویش هنوز زیستن خواهد یا دیگر نزیستن.
دوست می دارم آن را که روان اش خویشتن، بر باد ده است و نه اهل سپاس خواستن است و نه سپاس گزاردن؛ زیرا که همواره بخشنده است و به دور از پاییدن خویشتن.
دوست می دارم آن را که پیشاپیش کردار اش کلام زرین می گستراند و همواره بیش از آن چه نوید می دهد به جای می آورد.
دوست می دارم آن را که آیندگان را بر حق می کند و گذشتگان را نجات می بخشد؛ زیرا می خواهد جان بر سر کار انسانهای کنونی نهد.
دردا، زمانی فرا رسد که از انسان دیگر اختری نزاید. دردا، زمانه ی خوار شمردنی ترین انسان فرا رسد؛ انسانی که دیگر خود را خوار نتواند شمرد.
هنوز همسایه را دوست می دارند و خود را بدو می سایند [ =مالیدن ]؛ زیرا انسان به گرما نیاز دارد.
خطر را پیشه ساختی و درین چیزی نیست که سزاوار سرزنش باشد.
خرد می گوید: هر که گرسنه ای را سیر کند، روان خویش را تازه می کند.
رنجور را چشم بر گرفتن از رنج خویش و به فراموشی سپردن خویش لذتی مستانه است.
در پس اندیشه ها و احساس هایت فرمانروایی قدرتمند ایستاده است، دانایی ناشناس که نام اش خود است. او در تن تو خانه دارد: او تن توست.
بگریز، دوست من، به تنهایی ات بگریز! تو را از بانگ بزرگ مردان کر و از نیش خردان زخمگین می بینم.
دیگر بار چونان درختی باش که دوستش می داری؛ همان درخت شاخه گستری که آرام و نیوشا بر دریا خمیده است.
پایان تنهایی آغاز بازار است؛ و آنجا که بازار آغاز می شود، همچنین آغاز هیاهوی بازیگران بزرگ است و وز وز مگسان زهرآگین.
جهان گرد پایه گذاران ارزشهای نو می گردد، با گردشی ناپیدا؛ اما مردم و نام گرد نمایشگران می گردند: چنین است «راه و رسم جهان».
زمین هنوز برای روانهای بزرگ گشاده است. هنوز چه بسیار جای ها که برای تنهایان و جفت های تنها تهی است؛ چنان جای هایی که برگردشان عطر خوش دریاهای آرام وزان [ =روان ] است.
نمایشگر را جانی است؛ اما جانی نه چندان با وجدان. ایمان او همواره به چیزی است که بیش از همه دیگران را وادار به ایمان آوردن به آن می کند؛ ایمان به خویشتن خویش.
بسا مهربانانه به نزد تو می آیند، اما همانا زیرکی ترسویان است. آری، ترسویان زیرک اند!
از آنجا که مهربان و دادگر هستی، می گویی: «گناهشان چیست اگر که زندگی شان کوچک است!» اما روان تنگشان می اندیشد که «هر زندگی بزرگ گناه است».
با شناختن هر چیزی در کسی آن چیز را در او برافروخته می سازیم. پس، از خُردان بپرهیز.
آن را که پارسایی کاری است دشوار، می باید از آن بر حذر داشت تا که پارسایی او را راه دوزخ نشود؛ یعنی، راه پلیدی و آلودگی روان.
می خواهی چیزی از خود را در پیش دوستت نپوشی؟ به احترام دوست خویش است که خود را چنان که هستی می نمایانی؟ اما او تو را بدین سبب سر به نیست می خواهد.
دوست می باید در پی بردن و دم فرو بستن استاد باشد: همه چیز را به چشم نباید دید. رویایت باید بر تو فاش کند که دوست ات در بیداری در چه کار است.
ای بسا کس که زنجیر خویش نتواند گسست، اما بندگسل دوست خویش تواند بود.
برده ای؟ پس دوست نتوانی بود. خودکامه ای؟ پس دوستی نتوانی داشت.
رفاقت هست؛ ای کاش دوستی نیز باشد!
تنها با ارزیابی است که ارزشی هست. بی ارزیابی گردوی هستی پوک است.
نخست ملتها آفریدگار بودند و بسی پس از آن فردها. به راستی، فرد، خود، تازه ترین آفریده است.
چه بسا اندیشه های بزرگ که کارشان جز کار دَم نیست: باد می کنند و تهی تر می سازند.
فراتر و برتر می روی. اما هرچه بالاتر روی چشم رشک [ =حسد ] تو را کوچک تر می بیند و آن که پرواز می کند از همه بیش نفرت می انگیزد.
هرگاه که دردمندی را هنگام درد کشیدن دیده ام، از شرم اش شرمسار شده ام، زیرا به یاری برخاستن من غرور اش را پایمال کرده است.
زیر بار منت های بزرگ بودن کینه توز می کند نه سپاس گزار و چون نیکی کوچکی از یاد نرود به کرمی جونده بدل می شود.
آدمی درشت ترین پاسخ را آنگاه می دهد که با فرزانگی خویش، حقیقت را در میان می نهد.
اینکه با فرزانگی میانه ی خوب دارم و بسا خوب، از آن روست که بسیار مرا به یاد زندگی می اندازد!
نادانان، همانا مردم، رودی را مانند زورقی بر آن شناور؛ و در آن زورق، ارزش گذاری ها با وقار و روی پوشیده نشسته اند.
به راستی، آن که روزگاری اندیشه ی خود را اینجا در سنگ بر هم انباشت و بر افراشت، از آن خردمند ترین مردمانی بود که راز زندگی را می دانند. او اینجا با ساده ترین مثال به ما می آموزاند که در زیبایی نیز جنگ است و نابرابری و نبرد بر سر قدرت و چیرگی.
خوش تر دارم که «قدیس ستون نشین» باشم تا گردبادی از کین.
اگر بناست که خدمتکار باشی، کسی را بجوی که به خدمت تو بیش از همه نیازمند باشد!
ماهیان همه همین می گویند. آنچه را خود نتوانند پیمود ناپیمودنی می دانند.
من هرگز او را و خنده اش را باور ندارم هرگاه که زبان به بدگویی از خود می گشاید.
شما فرزانگان نامدار خدمتگزار مردم و خرافات مردم بوده اید ؛ نه خدمتگزار حقیقت! و ایشان درست به همین دلیل شما را بزرگ می دارند.
آن که همیشه ایثار می کند در خطر از کف دادن آزرم است. آن که همیشه قسمت می کند، دل و دست اش از قسمتگری مدام پینه می بندد.
خواهان فضیلت ستون باش که هر چه بالاتر می رود زیباتر می شود و ظریف تر، اما از درون سخت تر و استوار تر.
آنجا که فداکاری باشد و خدمتگزاری و نگاه های عاشقانه، خواست سَروری نیز هست. ناتوان تر از راههای پنهان به دژ، به اندرون دل قدرتمندتر می خزد تا قدرت را برباید.
دهان را از واژه های نجیب پر می کنید و بر ماست آیا که باور داریم دلهای شما، شما دروغ زنان، سرشار است؟
هر که از خود ایمان نداشته باشد همیشه دروغ می گوید.
شناخت نزد من این است: آن چه ژرف است می باید تا بلندای من بر آید!
هرگاه مردم از مردان بزرگ دم زده اند هرگز سخن شان را باور نداشته ام و همچنان بر آن ام که او درمانده ای است باژگونه [ =واژگونه ] که از همه چیز بس کم دارد و از یک چیز بس بسیار.
پرتگاه هولناک است نه بلندی!
هر آن کس که نخواهد در میان بشر از تشنگی هلاک شود، باید بیاموزد که از هر جام بنوشد و هر آن کس که بخواهد در میان بشر پاک بماند، باید بداند که چگونه خویش را با آب ناپاک نیز بشوید.
برای تماشایی شدن زندگی، نمایش آن را می باید خوب بازی کرد؛ و برای این به بازیگرانی نیکو نیاز است.
نخست می باید گربه های وحشی تان ببر شوند و وزغ های زهر آگین تان سوسمار تا شکارگر خوب را شکاری خوب باشد.
هر که کوهها را جا به جا کند دره ها و پستی ها را نیز جا به جا می کند.
در خاموش ترین گاه [ =زمان ] شب است که شبنم بر سبزه فرو می نشیند.
تو راه را از یاد برده ای؛ اکنون راه رفتن را نیز از یاد خواهی برد.
به انجام رساندن کارهای بزرگ دشوار است. اما دشوار تر از آن فرمان دادن به کارهای بزرگ است.
نابخشودنی ترین چیز در تو این است که قدرت داری و نمی خواهی فرمان برانی.
آنجا که دیگر تو را نردبامی نمانده باشد، باید بدانی که چگونه از روی سر خویش بالا روی. از روی سر و از فراز دل خویش! اکنون آنچه در تو نرمترین است باید سخت ترین شود.
آن اهل دانشی که چشمانی ظاهربین دارد جز نمای همه چیز چه چیز را تواند دید؟
آنچه من قله ی خویش می نامم، از فراز، بر خویش و نیز بر ستارگان خویش نگریستن است.
در میان مردم کوچک دروغ بسیار است.
فروتنانه در بر گرفتن یک نیکبختی کوچک را «تسلیم و رضا» می نامند! و در همان حال از زیر چشم فروتنانه به دنبال نیک بختی کوچک دیگر اند.
همه چیز آزاد است؛ تو می توانی، زیرا می خواهی.
از ته دل ساده لوحانه بیش از همه خواهان آن اند که کسی ایشان را آزار نرساند. از این رو به پیشباز [ =پیشواز ] هر کس می روند و با او کنار می آیند. اما این ترس است، اگر چه «فضیلت» بنامند اش.
درخت برای آنکه بزرگ شود خواهان آن است که گِردِ صخره ها ی سخت، ریشه های سخت بدواند!
شما فضیلت مندان کوچک، چنان بر می گیرید که گویی می دزدند. اما شرف در میان ناکسان نیز می گوید: «تنها آن جا باید دزدید که به یغما نتوان برد.»
همواره هر چه خواهی بکن؛ اما نخست از آنان باش که توانِ خواستن دارند.
همواره به همسایه ات مهر بورز؛ اما نخست از آنان باش که به خود مهر می ورزند؛
خوش ترین شرارت و هنر نزدِ من همین است که خاموشی ام آموخته است با خاموش ماندن خود را فاش نکند.
زیرک ترین خاموشان نزدِ من روشنان اند و راستان و شفافان. بُن آنان چندان ژرف است که شفاف ترین آبها نیز آن را فاش نتوانند کرد.
پرنده ی خوارداشت [ =توهین ] و هشدار دهی من تنها از درونِ عشق است که پَر می کشد.
کلامِ جنون آمیز تو مرا زیان می رساند، حتا آنجا که حق نیز با تو باشد!
آنجا که دیگر نمی توان عشق ورزید باید آن را گذاشت و گذشت!
همیشه چه کم اند آنانی که دلهاشان بی باکی و بازیگوشی دیرپای دارد و جانشان نیز شکیبا می ماند. جز اینان دگر همه بیم داران اند.
آن که از نوع من است با تجربه های نوع من رویارو می شود.
سراسر روز، قلاب به دست در کنار برکه می نشینند و خود را ژرف می انگارند. اما من کسی را که در جای بی ماهی ماهیگیری کند سطحی نیز می نامم.
هر که بخواهد همه چیز آدمیان را دریابد، می باید به همه چیزشان دست ساید. اما دستهای من پاک تر از آن اند که به این کار آیند.
می توان فرزانگی خویش را ناقوس وار به صدا در آورد؛ اما دکان داران در بازار با جِرَنگاجِرَنگِ قِران هاشان صدای آن را می كُشند.
همه قُد قُد می کنند، اما کیست که هنوز بخواهد خاموش در لانه بنشیند و تخمها را بپرورد!
آن که آفرین گفتن آموزانَد نفرین گفتن نیز آموزانَد.
باید خویشتن دوستی آموخت. من چنین می آموزانم! با عشقی سالم و درست، چندان که بتوان نزد خویشتن ماند و سرگردان نگشت.
هر چیزی را جویدن و گواریدن، طبع بی گزند خوکانه است! همیشه «آری» گفتن کار خر است و آن کس که جانِ خران دارد!
برای چیرگی، راه و روشهای بسیار هست: در پی راه و روش خویش باش!
حقی را که بهر خویش توانی ربود مگذار تو را دهند.
آنان که از نژاد روانها نژاده اند هیچ چیز را رایگان نمی خواهند، بالاتر از همه زندگی را.
لذت و بی گناهی شرمگین ترین چیزهایند و نمی خواهند کسی خواهانشان باشد. آنان را باید داشت، اما گناه و درد را همان به که بخواهند.
هر آنچه نیکان شر می نامند جمله باید گِرد هم آید تا حقیقتی زاده شود.
دلسوزی ام بر همه ی گذشته از آن [جهت] است که آن را بازیچه می بینم. بازیچه ی لطف و عقل و جنون هر نسلی که می آید و هر چه بوده است را پلی بهرِ خود می انگارد.
نه جایی که از آن می آیید، بلکه جایی که بدان روان اید شرف شما خواهد بود! اراده ی شما و پای شما که می خواهد از شما برتر و فراتر رود شرف تازه ی شما خواهد بود.
بر سر سفره می نشینند و چیزی با خود نمی آورند، حتی اشتهایی خوب! و حال ناسزا می گویند که «همه چیز نادرست است.»
حکمتی هست در اینکه بسی چیزها در جهان بدبوست. دل آشوبه خود بال می آفریند و یارای در آب جَستن.
از آنجا که بد آموخته اند و بهترین چیز را نیاموخته اند و همه چیز را بسی زود و بسی شتابناک آموخته اند؛ آنان از آن جا که بد خورده اند، معده شان آشوب شده است.
سرشتِ مردمِ ناتوان همواره چنان است که در راه خود گم می شوند و سرانجام خستگی شان می پرسد: «چرا باید راهی در پیش گرفت؟ همه چیز یکسان است!»
هیچ یک از شما نمی خواهد در زورق مرگ پای گذارد! پس از چه رو می خواهید از جهان خسته باشید!
بر روی زمین نوآوری های خوب فراوان است، برخی سودمند، برخی دل پسند؛ زمین را برای آنها دوست باید داشت.
بهترین را سروری باید و بهترین است که سروری خواهد! و آنجا که آموزه ای جز این در میان باشد، آنچه در میان نیست، بهترین است.
دروغ باد ما را هر حقیقتی که با آن خنده ای نکرده ایم!
بپایید که پیوند زناشویی تان بد بسته نشود؛ زیرا سرانجامِ پیوند شتابکارانه، زناکاری است.
جفت های ناجور را همیشه بدترین کینه توزان یافته ام. آنان از همه ی جهان، تاوان این را می خواهند که دیگر تنها نیستند.
آن که در شناخت سرچشمه های کهن استاد شده است، سرانجام به جست و جوی چشمه های آینده و سرچشمه های تازه بر می خیزد.
زمین لرزه همچنان که بسی چاهها را کور می کند و بسی تشنگی می آفریند، نیروهای نهان و اسرار را نیز آشکار می کند. زمین لرزه چشمه های تازه آشکار می کند.
انسان کوچک، به ویژه شاعر، چه پُرشور با واژه ها از دست زندگی می نالد! به او گوش فرا دهید؛ اما گوش فرا دادن به لذتی را که در هر نالیدنی هست، از یاد مبرید!
اگر الف تا یای من این است که هر آن چه سنگینی است سبک شود و تن ها همه رقاص و جانها همه پرنده؛ به راستی، این است الف تا یای من!
تو با حقایقت سخت فرو می کوبی. اما چماقت از من می راند این حقیقت را!
من خود به راستی مردی بزرگ ندیده ام. برای [ دیدنِ ] آنچه بزرگ است امروز چشمان تیزبین ترین کسان نیز کم سو است.
شرارتم شرارتی خندان است و خود را در زیر چفته های [ = چترهای ] نسترن و چَپَرهای [ =شاخه های درهم ] سوسن در خانه ی خویشتن می یابد؛ زیرا در خنده شرارتها همه نزد یکدیگر گرد می آیند، اما خجستگی خنده آن را قدسی و آمرزیده می دارد.
غوکی [=وزغی ] که دیری خود را باد كُنَد سرانجام می ترکد و بادش در می رود.
چه کسی تاکنون دانسته است که بزرگ کدام است و کوچک کدام؟ چه کس در جُستن بزرگی خوش بخت بوده است؟ تنها یک دیوانه: بخت یار دیوانگان است!
آن کس که خوب به دنبال می رود، به آسانی دنباله روی می آموزد؛ زیرا همیشه دنبال دیگران است!
کشتی ای را که به خشکی بچسبد و به آغوشِ آن پناه برد، [ برای بستن اش ] تار تارتَنَکی [= عنکبوتی ] از خشکی بس! اکنون به ریسمانی سخت تر ازین نیازی نیست.
شجاع آن کسی است که ترس را می شناسد، اما بر ترس چیره می شود؛ آن که مغاک [= گودنايِ ژرف و هولناک ] را می بیند، اما با غرور؛ آن که مغاک را می بیند، اما با چشمانِ عقاب؛ آن که با چنگالِ عقاب مغاک را می چسبد شجاع است!
نزد آنان که بیش از توانِ خویش می خواهند، دروغی زشت در میان است.
آنچه را که غوغا روزی بی دلیل باور داشته است، چه کس می تواند با دلیل واژگون کند؟
به خود می بالند که دروغ نمی گویند، اما ناتوانی در دروغ گفتن کجا و عشق به حقیقت کجا! هشیار باشید!
برای بالا رفتن، پاهای خویش را به کار گیرید! مگذارید شما را بالا کشند. بر سر و بر گُرده ی بیگانگان منشینید!
هر کس تنها آبستن فرزند خویش است. مگذارید در گوش تان افسانه بخوانند و افسون تان کنند! همسایه ی شما کیست! و اگر «برای همسایه» کاری کنی، هنوز برايِ او نمی آفرینی!
هر کس هر چه را که با خود به خلوت بَرَد آن چیز آنجا رشد می کند، از جمله ددِ درون. از این رو بسیاری را باید از خلوت نشینی بر حذر داشت.
چرا باید نفرین کرد جایی را که دوست نمی داریم؟ این به گمانِ من بی ذوقی است.
گامها می گویند که مرد آیا در راه خویش گام می زند یا نه؛ پس، راه رفتن ام را بنگرید! آن که به هدفِ خویش نزدیک می شود، رقصان است.
گر چه بر روی زمین انبوه مردابها و رنجها هست، آن که سبُک پاست بر سر گِل و لای چنان می دود و می رقصد که بر سر یخ هموار.
از شادکامی دیوانه گشتن به که از ناکامی!
باشندگان همه تاکنون چیزی فراتر از خویش آفریده اند.
چون راه رفتن آموختم، به دویدن پرداختم. چون پرواز کردن آموختم، دیگر برای جنبیدن نیاز به هیچ فشاری ندارم.
پهلوانی را که در توست فرو مگذار. برترین امید خود را مقدس شمار!
شما را تنها دشمنانی باد که از ایشان بیزار باشید، نه دشمنانی که خوارشان شمارید. دشمنتان می باید مایه ی سربلندی شما باشد: آن گاه کامیابی او کامیابی شما نیز خواهد بود.
طغیان [ =سرکشی ] شرف برده است.
آنان که ملتها را آفریدند و بر فرازشان ایمانی و عشقی آویختند، آفرینندگان بودند و این سان زندگی را خدمت گزاردند.
هر ملت با زبان «نیک و بد» خویش سخن می گوید. همسایه اش این زبان را در نمی یابد. او این زبان را بر پایه ی سنت ها و حقوق خویش بنا کرده است.
کوتاهترین راه همیشه لزوما راه تا حد ممکن راست نیست، بلکه آن است که در آن شرطه ترین [ =پسندیده ترین ] بادها، بادبانهایمان را پر می کنند.
موسیقی مدرن با شُش های نیرومند و اعصاب ضعیف، پیش از همه از خویشتن خود دهشت [ =حیرت ] می کند.
شاعران و هنرمندانی که از سینه تنگی [ = آسم ] رنج می برند، کاری می کنند که قهرمانانشان بیش از همه نفس نفس بزنند: آنها چیزی از آرام و سبک نفس کشیدن نمی دانند.
اگر همه ی صدقات تنها از سر همدردی داده می شد، همه ی گدایان مدتها پیش یکجا از گرسنگی می مردند.
انسان بی آنکه شنونده باشد می تواند بسیار بشنود، اگر که نیک نگریستن و نیز گاهگاه هیچ نکردن و از نظر دور داشتن را دریابد.
پیشه های برخی از ثروتمندان و نجبا گونه ای خستگی در کردن از کاهلی [ =تن آسانی ] دیرپا و معمول شان است.
پیش از هر چیز می آموزیم که به جای ساده و بی شیله پیله نوشتن، شکوهمند و پر طمطراق [ = کر و فر و خودنمایی ] بنویسیم. دلایل چنین نوشتنی نیز در امر اخلاقی، گم و ناپدید می شود.
یک هنر مند شریف اساساً مجاز خواهد بود که بداند کارش بر چه کسی تأثیر می گذارد! و آیا هرگز بر مردم! بر ناپختگان! بر احساساتی ها! بر بیماران و اما بیش از همه بر گرانجانان [ =مردم سخت جان ] تاثیر می گذارد؟!
هر جا که گذشته را بستایند، نباید یکسر پاکی ها و پاکان را سبب آن بدانیم. پرهیزگاری و [ تکریم ] بدون اندکی غبار، کثافت و پلشتی، چیز خوبی از آب در نمی آید.
اساساً فرد نیرومند نه فقط با طبیعت بلکه با جامعه و تک تک افراد ناتوان تر نیز به مثابه ی سوژه ی شکارش رفتار می کند؛ تا آنجا که می تواند از آنها بهره کشی می کند و آنگاه راه خویش می گیرد و می رود.
هر چه فرد [ مقتدر ] زیرک تر باشد، جاه طلبی او بیشتر است؛ زیرا افزایش باور به قدرت به مراتب ساده تر از افزایش نفس قدرت است.
خشم گرفتن و مجازات کردن از انگاره ی حیوانی مان بر جای مانده است. آدمی تازه زمانی سخنگو می شود که این هدیه ی سنگین بدرد نخور را به حیوانات بازپس دهد.
ناخوشنودی و تیره و تار بودن جهان، نزد اقوام کنونی میراث گرسنگی کشیدن های پیشین است.
انسانیت بایستی روزگاری درختی شود که بر سراسر زمین سایه افکند، با میلیاردها شکوفه ای که می باید همه در کنار یکدیگر میوه شوند و زمین، خود نیز برای تغذیه ی چنین درختی فراهم شود.
دروره های اصلی در زندگی، آن زمانهای کوتاه سکون اند، در میانه، مابین بر آمدن و فرونشستنِ یک اندیشه یا احساس حاکم.
درست همانند طبیعت، در دانش نیز نخست، بدترین و بی ثمرترین مناطق خوب پرورش می یابند، زیرا برای این حوزه ها ابزارهای دانش مربوط به آن کمابیش کفایت می کند.
مثل حیوانات از کوه و کمر بالا می روند، احمق وار و عرق ریزان؛ انگار دیگران یادشان رفته بود به ایشان بگویند که میان راه چشم اندازهای زیبایی هم هست.
اکنون همه ی مردم بس بسیار عمر می کنند و بس بسیار اندک می اندیشند.
بسیار پیش می آید که انسان در طول سفر مقصدش را از یاد می برد. ... فراموش کردن نیات، رایج ترین حماقتی است که مردم مرتکب می شوند.
در زمانه ی ما هر که سخت جدی مبین یک ویژگی یگانه ی اخلاقی باشد، کسانی همانند تئوفراست و مولیر، بیمار شناخته می شود.
در زمانه ی ما نسبت به کسی که به خود باور دارد، بدگمان می شوند.
نثار کردن سرمست کننده تر از داشتن است.
کمی تندرستی، هرازگاه نیک ترین دوای درد بیماران است.
از کسی که نمی تواند کاری را درست انجام دهد، باید بخواهیم هرگز دور و بر آن کار نرود.
عشق به آدمها هرچه بیشتر می شود، عاشقان بی پرواتر می شوند، تا آنجا که سرانجام دیگر شایسته ی عشق نیستند و به راستی کدورتی در میانه پدیدار می شود.
چگونه می تواند کسی اندیشمند شود، اگر دست کم یک سوم هر روزش را به دور از غوغا و شور، بی آدمیان و کتابها سر نکند؟
در گفتگو با آدمهای عامی و میان مایه، می باید این را بفهمیم که با چشمهای بسته ی متفکر بیاندیشیم، تا به عوامانه و میان مایه اندیشیدن دست یابیم و بتوانیم آن را دریابیم.
وقتی کسی از ما پوزش می خواهد، بایستی این کار را به بهترین نحو انجام دهد؛ و گرنه خودمان به آسانی در مقام گناهکار جلوه می کنیم و احساس ناگواری به ما دست می دهد.
این اندیشنده نیاز به کسی ندارد که رد و انکارش کند؛ وجود خودش برای این کار کفایت می کند.
اِعمال قدرت، زحمت دارد و مردانگی می خواهد؛ این است که بسیاری، حق مسلم و ثابت خود را جاری نمی کنند.
اگر انسان مدام بی اندازه گرامی داشته شود و اندک بخورد، نرم خوترین کس می شود.
آدمها به سوی روشنایی می شتابند و گرد چراغ جمع می شوند، نه برای اینکه بهتر ببینند، بلکه برای اینکه بهتر بدرخشند.
آدمی در پیشگاه هر که بدرخشد، میل دارد او را چراغ [ روشنایی ] بداند.
آه، بر چه ملال ها باید چیره شد و چه مایه عرق باید ریخت تا آدمی بتواند رنگهای خودش، قلم موی خودش و بوم خودش را پیدا کند!
ملت خود را به حق رأی همگانی نسپرده، اما با این همه هر جا که این حق اکنون رایج است، به استقبالش رفته و معمولاًً آن را پذیرفته است.
از بین رفتن و نابود شدن، خوشتر از نفرت ورزیدن و هراسیدن است و نابود شدن به مراتب بس خوشتر است از نفرت ورزیدن به خود و هراساندن دیگری.
انسان مخالف هر چیزی است که موقتاً در تملک اوست، بدون تیمارداری و جانفشانی برای آن ملک، برخوردی سودجویانه با آن دارد، یا در مقام غارتگر و اسراف کاری بی چشم و رو با آن برخورد می کند.
خطرناکترین هوادار، کسی است که با رویگرداندن وی از حزب، آن حزب به تمامی نابود می شود و البته بهترین هوادار هم اوست.
انسان آگاه را مردم به آسانی ترسو، متأثر و خرده بین می شمرند.
اگر آدمی زیرک باشد، بهترین کاری که می تواند بکند، فرزانه بودن است.
با کمبود خویشتن داری جزئی، توانایی خویشتن داری بزرگتر از میان می رود.
آن که می باید آفریدگار نیک و بد باشد، همانا که نخست می باید نابودگر باشد و ارزش شکن.
حقایقی که بر زبان نیایند، زهر آگین می شوند.
شکسته باد هر آنچه در برابر حقایق ما شکستنی است! هنوز چه خانه ها که بایدمان ساخت!
به محض اینکه آدمی خود را یافت، باید این را نیز دریابد که گاه گاهی خود را گم کند و دوباره بیابد؛ به این شرط که اندیشمند باشد. به زیان چنین کسی است که همواره به یک فرد وابسته باشد.
هر کس که با کمال میل می خواهد به وجد درآید و به آسانی بر جهد بالا رود، باید مراقب باشد بی اندازه سنگین نشود، مثلاً اینکه بسیار نیاموزد و نگذارد از دانش آکنده شود. این کار او را کرخت می کند! ای پر شوران، هوای خودتان را داشته باشید!
تا آنجا که ممکن است آدمی می بایست نیازهای ضروری خویش را خود برآورد، اگر چه نصفه نیمه و ناقص؛ این است راه آزادی جان و تن [ شخصیت ].
غرور، هر جای آسیب دیده و پاره پوره را رفو می کند.
آن که عادت کرده است خود را همیشه در آینه بنگرد، همواره زشتی اش را از یاد می برد. ... آدمی حتی یک لحظه زشتی تغییر ناپذیر را بر نمی تابد؛ یا آن را فراموش می کند یا در همه ی موارد انکار اش می کند.
ما از طبیعت سخن می گوییم و در این میان، خودمان را فراموش می کنیم؛ ما خود، طبیعت هستیم.
در انسانهای ژرف و چاههای ژرف مدت زیادی طول می کشد تا چیزی را که در آنها می افتد، به ته برسد. نظاره گرانی که معمولاً مدت زیادی تاب نمی آورند، به سادگی چنین انسانهایی را بی حرکت و سخت می پندارند، یا حتی به ستوه آورنده.
آرامش، عظمت و پرتو آفتاب، این سه، همه ی آنچه را یک اندیشنده آرزو می کند و از خود می خواهد، در بر می گیرد.
شاید دلمان نیاید ما را در راه باورهایمان بسوزانند؛ زیرا چندان به آنها یقین نداریم. اما چه بسا برای آنکه بتوانیم آنها را داشته باشیم و دگرگونشان کنیم، بدان راضی شویم.
قهرمان هر جا که می رود بیابان برهوت و محدوده های مرزی مقدس، ناپیمودنی و بکر را با خود می برد.
هر طلایی نمی درخشد. لطیف ترین درخشندگی ها از آنِ ناب ترین فلزهاست.
چرخ و ترمز، وظایف گوناگونی دارند، اما یک وظیفه ی یکسان نیز دارند: به درد آوردن یکدیگر.
دانایی بسیار داشتن ما را جوان نگه می دارد، اما بایستی این را نیز برتابیم که از این بابت ما را پیرتر از آنچه هستیم بپندارند.
در اینجا پهلوانی هست که هیچ نکرده، مگر تکاندن درخت، بی درنگ پس از رسیدن میوه هایش. آیا این را اندک می انگارید؟ پس نخست به درختی بنگرید که وی تکاندش.
تنها به انسان شریف می توان آزادی جان ارزانی کرد.
بر خلوت نشین بیداد روا می دارند و بر او لای و لجن پرتاب می کنند. اما، برادر، اگر ستاره می خواهی بود بدین سبب بر ایشان کمتر متاب!
سوختن در آتش خویشتن را خواهان باش. بی خاکستر شدن کی نو توانی شد؟
بیش از آن دوست بدارید که دوست تان می دارند و در این کار هرگز از هیچ کس واپس نمانید.
نهاد مرد ژرف است و رود اش در غارهای زیرزمینی می خروشد. زن قدرت او را حس می کند، اما آن را در نمی یابد.
مرد را از زن هراس باید، آنگاه که زن عاشق است. چه آنگاه است که زن همه چیز را فدا می کند و هیچ چیز دیگر را در نظر او ارجی نیست.
زن از چه کس از همه بیش بیزار است؟ آهنی به آهن ربا چنین گفت: «از تو از همه بیش بیزارم که کشش داری، اما نه چندان که به خود بکشانی.»
اگر دشمنی دارید، بدی اش را با نیکی پاسخ نگویید که شرمسار می شود. به جای آن گواهی دهید که در حق شما نیکی کرده است.
بی حق دانستن خویش بزرگوارانه تر است از بر حق دانستن، به ویژه آنگاه که حق با تو باشد. بَهر این کار تنها چندان که باید توانگر می باید بود.
گوشه نشین چاهی ژرف را ماند؛ سنگی در آن افکندن آسان است، اما چون به ته چاه فرو رفت، هان، چه کس آن را باز برون خواهد آورد؟
نخواهم چون رسن بافان باشم که هر چه بیش می ریسند واپس تر می روند.
و هر که جویای نام است، باید به هنگام از افتخار کناره گیرد و هنر دشوار به هنگام رفتن را به کار بندد.
آن زمان که خوش ترین مزه ها را داری مگذار تو را تمام بخورند. آنان که می خواهند دیر زمانی در دلها جای داشته باشند این را می دانند.
به راستی، هستند سیب های ترشی که سرنوشت شان این است که تا واپسین روزهای پاییز چشم براه مانند و یکباره رسیده و زرد و پلاسیده شوند.
برخی را نخست دل پیر می شود و برخی را نخست جان و برخی در جوانی پیر اند؛ اما جوانی که دیر آید، دیر پاید.
راههای نو می نوردم، زیرا کلامی نو به من روی آورده است.
خواستن آزادی بخش است.
مرد دانا انسان را چنین می نامد: جانوری با گونه های سرخ.
مرد بزرگوار هرگز کسی را شرمسار نمی کند و خود از دیدار دردمندان شرمسار نمی شود.
اگر بنا باشد که اهل رحم باشم، نخواهم که آن را بر زبان آورم و رحم آوردن ام همان به که از دور باشد.
هر چه بیش تر خود را شاد کنیم، آزردن دیگران و در اندیشه ی ِآزار بودن را بیشتر از یاد می بریم.
خاموش ترین کلام هایند که طوفان می زایند. اندیشه هایی که با گام کبوتر می آیند جهان را رهبری می کنند.
هر که از خویش فرمان نبرد بر او فرمان می رانند.
من که بخشنده ام با خوشدلی می بخشم، چون دوستی به دوستان. اما غریبان و مسکینان را بهل [ =گذاشتن کسی را به مراد خود ] تا خود از درخت من میوه بچینند. این گونه کمتر شرمسار می شوند.
گدایان را یکسره باید از میان برداشت! به راستی، ایشان را چیزی دادن مایه ی آشفتگی است و چیزی ندادن نیز.
خرد اندیشی همچون دمل آگینی [ = آلوده ] است که پنهان می خزد و هیچ جا روی نشان نمی دهد تا آنکه تن سراپا از دملها پر شود و بگندد.
چون دوستی با تو بدی کند، با او بگو: «آنچه با من کرده ای بر تو بخشودم، اما آنچه با خود کرده ای را چه گونه توانم بخشود؟»
دل را نگاه دار! دل چون رفت سر نیز چه زود از پی دل می رود!
آدمی را ارزش های دروغین و کلامهای پوچ، هولناک ترین هیولاست! سرنوشت شوم دیری در آنها می خسبد و چشم براه می ماند.
با حواس سست و خفته با تندر و آتش بازی آسمانی سخن باید گفت. اما زیبایی آوایی آرام دارد که تنها در بیدارترین روانها راه می برد.
فضیلت شما همانا عزیزترین چیز شماست. تشنگی حلقه در شماست؛ هر حلقه از آن رو می گردد و می کوشد که به خود باز رسد.
هستند کسانی که در مرداب شان نشسته اند و از میان نیزار می گویند: «فضیلت، همانا خاموش در مرداب نشستن است! »
هستند کسانی که فضیلتی می شمارند گفتن این را که «داشتن فضیلت واجب است»، اما در ته دل تنها بر آن اند که پاسبانان واجب اند.
ای بسا کس، بلندی انسان را نتواند دید و اینکه پستی او را فرا چشم می بیند، فضیلت می شمرد. بدین سان، شور چشمی خود را فضیلت نام می نهد.
زندگی چشمه ی لذت است. اما آنجا که فرومایه نیز آب می نوشد، چاهها همه زهرآگین اند.
از فرمانروایان رویگردان شدم چون دیدم آنچه را که اکنون فرمان روایی می خوانند؛ یعنی چانه زنی و سوداگری بر سر قدرت با فرومایگان!
دل مسپارید به آنانی که انگیزه ی کیفر دادن در ایشان نیرومند است.
دل مسپارید به آنانی که بسیار از دادگری خود دم می زنند! به راستی، روان ایشان تنها از انگبین نیست که تهی است!
عدالت با من چنین می گوید: انسانها برابر نیستند و برابر نیز نخواهند شد!
دانستن و از مسئولیت فروگذار نکردن و آن را به دیگران محول نکردن از نشانه های والا بودن است.
با دیگران بودن، آلودگی می آورد.
چهار فضیلت انسان والا عبارت است از : دلیری، درون بینی، همدلی و تنهایی که گرایش به آنها سبب پاکی می شود.
عشق، فریبنده و ویرانگر است نه نجات بخش.
نادرستی یک حکم باعث نمی شود که آن حکم را رد کنیم. احکام نادرست برای زندگی بشری ضروری است و رد کردن آنها به معنای رد کردن زندگی است.
ضمن مطالعه کتاب سعی کنید همچون صیادی چیره دست به صید افکار خوب بروید و افکار کهنه و پوسیده را یکسره به دور اندازید.
آن که آفرینندگی و نو آفرینی می خواهد، در نیک یا بد، ناگزیر نخست می باید با نیست و نابود کردن ارزشها آغاز کند.
زندگی بدون موسیقی، اشتباه است.
در کوهستان کوتاهترین راه از قله ای به قله دیگر است، اما برای گذشتن باید پاهایی دراز داشت.
مرد حقیقی خواستار دو چیز است : خطر و بازی. از این رو زن را به عنوان خطرناک ترین بازیچه ها می طلبد.
سعی نکن بر ضد جریان باد، آب دهن اندازی.
اندیشه داشتن؟ باشد! از آن به سروری می رسم! اما اندیشه ورزیدن را خوش دارم فراموش کنم!
نمی خواهم برده باشم؛ نه اکنون، نه هیچ وقت!
آن را که خبرهاست برای روز مبادا، بسیار می خموشد در خود، آنکه روزی، می خواهد آذرخشی برافروزد، باید که دیری ابر باشد.
اصیل ترین غرایز را تامل، شریف می گرداند.
بندی که به دست نمی بُرد، با دندانش ببُر.
آن مغرور، حتی از اسبی که کالسکه اش را پیش می راند بیزار است.
با شوخ طبعان نیک می توان شوخی کرد؛ آن که غلغلکی است به سادگی می توان غلغلک اش داد.
می خواهی چشم و ذهن خود را مکدر [ =تیره ] نکنی؛ در پی آفتاب بدو در سایه!
بیزارم از روان های باریک؛ به گمانم هیچ نیکی و بدی بر آن نمی ماند!
گِرد خویش اگر چون خمره ی غلتانی نگردم؛ چگونه تاب آرم، بی سوختن، از پی خورشید دویدن را ؟
آن که هراسناک نیست، کسی را نمی هراساند؛ و تنها آن که هراس می افکند دیگری را ره می نماید.
می نگارد، می نگارد نابردبار، این یاوه ی [ = چرند و پرند ] حکیمانه اش؛ گویا قاعده چنین است، نخست بنگار، آنگاه فلسفه بافی کن!
بیگانه با خلق و نیز سودمند برای خلق؛ راهم را این گونه می پویم، گاه آفتاب، گاه ابر و هماره بر فراز همین خلق!
اگر دارنده ی روحی، دوچندان مراقب خود باش! به خودت می كِشند، دوستت می دارند، بعد هم تو را می درند؛ روان های رمه ای! بدین سان روانت را از کف می دهی!
همه ی کامیابی ها بر زمین و دوستان، رهاورد نبرد اند! آری، برای دوست شدن به باورت نیاز است! یکی از این سه، دوستانند: برادران به وقت نیاز، بی تفاوتان در برابر دشمن و آزادگان در برابر مرگ!
آوازه، همه ی هوش و حواس ات را گرفته؟ پس این آموزه را در گوش گیر: هر از گاهی به دلخواه از ستایش روی بگردان.
تنها با دست نمی نویسم: پا نیز، همواره، همراهی نویسنده را می خواهد. استوار، آزاد و دلیر می دَوَد، گاهی بر دشت، گاهی بر کاغذ.
این طبیعت كِی به نقش درمی آید؟ بی کرانه است، خردترین جزء آن! و سرانجام، نگارگر آن را می كِشد که می پسندد! چه را می پسندد؟ آنچه می تواند نقاشی کند!
برایت آرزومند لقمه ای چرب و هاضمه ای [ =گوارنده ] خوبم. کتابم را اگر بگواری، مرا نیز با آن فرو برده ای!
آن که به فراز می رود، ستایش شایسته ی اوست! اما کسی همواره از فراز می آید! حتی به دور از ستایش می زید؛ فرازنده اوست!
باید خموشی گزینی یا که سترگ سخن گویی.
بر من خشم مگیرید که خفتم، مرده نبودم، فقط خسته بودم.
ای والا مردمان! از آن هنگام که امروز و دیروزی بوده است؛ روزگارانی اندیشه ور و روزگارانی اندیشه در بوده اند. این روزگار، چون بانوی بیماری است؛ رها کنیدش تا فریاد برآورد، خشم بگیرد، ناسزا گوید و میز و بشقاب را در هم شکند!...
بایستی دوباره به انبوهه ی مردمان بازآیی، در میان آنها سُفته و سخت شوی؛ تنهایی تباه می کند...
می خواهی بر بلندی ها خانه کنی؛ سنگینی هایت را به دریا فکن. فراموشی هنری ایزدی است!
کسی خواهد بود که بتواند حق ات را بدهد؟ پس حق ات را بگیر.
آنچه پیرامونتان می زید به زودی در شما خانه می کند؛ عادت این گونه شکل می بندد. هر جا دیر زمانی بنشینی سنت ها سبز می شوند.
شکستنی ای؟ پس از دسترس کودکان دور بمان! زندگی، کودک شکستن است.
سطحی زرین باش، اشیاء خود را با نوشته ای زرین بر تو می نگارند.
زندان جایی بس امن است برای ناآرامان! چه آسوده به خواب می روند جانهای جانیان زنجیری! تنها وجدان داران از وجدان در عذابند!
شاعری که دانسته و خواسته می تواند دروغ بگوید، تنها قادر است از حقیقت دم بزند!
اریب می روند، بزرگان و رودخانه ها راهشان را، اما به سوی هدف خویش. نیکوترین جسارتشان، نهراسیدن از راههای اریب است.
بپا! دهل زنِ سرنوشت ات مباش! از راه پر هیاهوی هر ناموری به در آ!
همه چیز فرایند شدن را از سر گذرانده است؛ واقعیات جاودانی وجود ندارند، همان گونه که حقایق مطلق وجود ندارند.
وجه مشترک جهان و هنرمند این است که هر روز اشیا برای آنها تازه و گیرا هستند.
در درون انسان راستین، کودکی پنهان است؛ کودکی که می‌خواهد بازی کند.
دشمنان خود را دوست بدارید، زیرا بهترین جنبه‌های شما را به نمایش می‌گذارند.
در گفتگوی درازدامنه تر، فرزانه ترین کس نیز یکباره دیوانه می شود و سه باره، نابخرد.
جاه طلبی آدمیزاد، تا آنجا که من می شناسم اش، نمی پرسد بار دیگر چگونه رفتار کنم که رخصت [ =اجازه ی ] سخن گفتن داشته باشم: او همیشه سخن می گوید.
برای اینکه زیبایی رخسار، روشنی کلام، نیکی و استواری منش برجا بماند، سایه نیز همان اندازه ضروری است که نور.
همین که نور ناپدید می شود، پشت سرش سایه نیز غیب اش می زند.
حقیقت مانندی [حقیقت نمایی] نه حقیقت؛ آزادی نمایی، نه آزادی؛ همین دو میوه اند که به واسطه ی آنها نمی توانیم درخت معرفت را با معرفت با درخت زندگانی یکی کنیم.
برای سنجش ارتفاع کوهها، دشواری صعود بر آنها نمی تواند در این میان سنجه ای [ =سنگ ترازویی ] باشد.
همانا هرکس خود را در آنجایی بیش از همه آزاد می انگارد که بیش از همه احساس زیستن می کند. به تعبیر دیگر، گاهی در شیفتگی، گاهی در وظیفه، گاهی در شناخت و گاهی در خوشباشی و هوس.
خوب است موضوعی را بی درنگ دوگانه بیان کنیم و به آن، یک پای راست و یک پای چپ بدهیم. بر یک پا حقیقت می تواند بایستد؛ اما با پای دیگر خواهد رفت و گردِ جهان خواهد گشت.
غارتگر و حاکم مقتدری که به گروهی وعده می دهد آنها را از غارتگران در امان بدارد، از بنیاد موجوداتی همسان هستند، فقط دومی به روشی متفاوت [ =دیگرگون ] از اولی به سود خود دست می یابد.
اخلاق بازرگان تماماً چیزی جز زیرکی اخلاق دزد دریایی نیست: تا آنجا که ممکن است ارزان خریدن، کمابیش رایگان خریدن و تا آنجا که ممکن است گران فروختن.
سکه ی یک فرانکی در دستِ وارثی رنجدیده، مزدور، بازرگان و دانشجو اشیایی کاملاً متفاوت [ =دیگرگون ] از هم هستند.
در دنیای عظیم پول، سکه ی تن پرورترین دارا، سودآورتر از سکه ی مرد بینوا و کارگر است.
شادمانی شریرانه از بدبیاری همسایه، گستاخانه ترین بیان پیروزی و بازتولید همسان سازی [برابری] است؛ حتی در درون والاترین نظام جهان.
بیشتر بزهکاران چنان به سراغ کیفرهایشان می روند که مادران به سراغ کودکانشان. صدها بار بزه کرده اند، بی آنکه عواقب ناگوار آن را احساس کنند. به ناگهان کشفی روی می دهد و پشت سرِ آن کیفر از راه می رسد.
به هر جا که به راستی دادگری راه یافته و به مرور زمان در آن جا نهادینه شده باشد، رشک ورزی به وجود می آید.
تمامی واژه ها و عبارت ها، واقعیت هایی هستند که گاهی آن مفهوم و گاهی مفاهیم بسیار، به یکیاره در آن چپانده شده است!
آدمی می خواهد [ بر آسیب رسان ] رنج و اندوه ببارد. به عکس، اندک نشانی از ایمن کردن خویش از زیان های بعدی، در منظر انتقامجو دیده نمی شود.
آزادترین و ظریف ترین شعور معمولاً تا بدانجا قد نمی دهد که میان دو امر، آنی را برگزیند که در گزینش آن به ناچار سود بیشتری باشد. ما در چنین مواردی، برمی گزینیم فقط از آن رو که ناگزیر به گزینش هستیم.
هر گدایی حیله گر می شود؛ همانند هر کسی که از سر کمبود یا نیازمندی (چه شخصی و چه عمومی) پیشه ای را در پیش می گیرد.
آدمی نباید در خطاهایش چنان بدمد که مبدل به شومناکی ابدی شوند.
گزش وجدان همانند گاز گرفتن سگی است از سنگی و چیزی جز نابخردی نیست.
اخلاق پیش از هر چیز ابزاری است که اصولاً جامعه را پاس می دارد و آن را از زوال باز می دارد.
بر حذر باش که آرامش و تامل تو به آرامش و تامل سگی در مقابل دکان قصابی همانند نباشد که از ترس یارا نمی کند پیش رود و حرص و آز پای پس رفتن او را بسته است.
کسی که بر آن است که از همه ی نیکی ها بهره ای برای خود برگیرد، باید در پاره ای اوقات خُرد بودن را درک کند.
محتوای وجدانمان درست همان چیزهایی است که از دوران کودکی آنهایی که بزرگشان می داشتیم یا از ایشان می ترسیدیم، بی دلیل و پیاپی از ما می خواستند.
انسانی که دردهایش را پشت سر گذاشته باشد، در حکم دارنده، به قلمرو بارآورترین خاک پا نهاده است؛ همچون استعمارگری که بر جنگلها و آبگیرها فرمانروا می شود.
چیرگی فقط ابزار است، نه هدف.
همه انسانهای به اصطلاح عملگرا گونه ای مهارت در خدمت گزاری دارند؛ همان چیزی که آنها را عملگرا می سازد، چه برای دیگری و چه برای خود.
هر واژه، یک پیشداوری است.
بیش از همه، ظریفترین و کاری ترین حیوانات آماده ی رنج و سختی هستند.
می توانیم هنوز هم به وجود آمدن اخلاق را در رفتارهایمان با حیوانات مشاهده کنیم. آنجا که سود و زیان به چشم نمی آید، احساس بی مسئولیتی کامل داریم.
ما چنان کج رفتاریم که حتی برخوردهایمان با گلها و حیوانات کوچک کمابیش همیشه قاتل گونه است.
در میان آدمیان هیچ عامی گرایی ای بزرگتر از مرگ نیست؛ زاده شدن در این مرتبه مقام دوم را دارد، زیرا همه ی آنها که می میرند، زاده نمی شوند.
آدمیان به مراتب به تصاویر اندیشه ی خود بسیار وابسته تر هستند تا به محبوبترین دلدارشان.
نیک تر نوشتن همزمان به معنای نیک تر اندیشیدن نیز هست.
هرگز آنچه را همه چیز دانان مغرور و آشفته سران می نویسند، نخوانید.
برخی نویسندگان نه جان اند و نه شراب، اما جان شراب اند؛ آنها می توانند به کام شعله روند و سپس گرما دهند.
سبک نوشتار بر آن است که با کمترین ابزار، خواننده را به همان دریافتی برساند که سبک گفتار می رساند.
اگر بدکاران به راستی می دانستند، چه می کردند، ما را نیز تنها آن زمان حق بخشودن می بود که حق اتهام بستن و کیفر نیز می داشتیم؛ البته که چنین حقی نداریم.
آن که چهار حس ظریف تر هنر را ندارد، می کوشد همه چیز را با زمخت ترین حس پنجم خود دریابد؛ این است حس دراماتیک!
با خود عهد بسته ام [ آثار ] نویسنده ای را نخوانم که از آثارش پی ببرند بر آن بوده کتابی فراهم آورد، بلکه فقط [ آثار ] کسی را بخوانم که اندیشه هایش به ناگهان به صورت کتاب درآمده است.
پیمان ها و قراردادها [ی هنری] همانا ابزارهای هنری غالب برای دریافت شنوندگان هستند، زبانی مشترک و فراگرفته با مشقت بسیار، که با یاری آن هنرمند می تواند به راستی خود را به کسی که با او سخن می گوید بشناساند.
کسی که رنج هایش را بر صفحه ی کاغذ آورد، نویسنده ای اندوهگین می شود: اما وقتی به ما بگوید از چه رنج می بُرد و چرا اکنون در شادمانی آرمیده، نویسنده ای جدی به شمار می رود.
دیگر نخوانید کتابی را که در یک زمان زاده و (با مرکب) تعمید داده شد.
ارتقاء (بهسازی) سبک، بهسازی اندیشه هاست و جز این هیچ نیست! آنکه بی درنگ به این امر اقرار نکند، هیچگاه از آن مجاب [ = پاسخ داده شده ] نخواهد شد.
ضعیف ترین وجه هر کتاب کلاسیک در این است که به گونه ای ژرف به زبان مادری نویسنده اش نوشنه شده است.
کتاب باید در اشتیاق کلک [ =نی ]، مرکب و میز تحریر باشد، اما معمولاً کلک [ =نی ]، مرکب و میز تحریر مشتاق کتاب اند. از این رو اکنون چنین کم مایه اند کتابها.
مخاطب وقتی در یک تابلو نقاشی تامل می کند، در همان حال شاعر می شود و وقتی یک شعر را با دقت بررسی می کند، پژوهشگر.
اگر بخواهیم دریافت حسی بیشتری از آنچه به راستی داریم نسبت به چیزی نشان دهیم، سبک، در زبان و در همه پیشه های آن تباهی می گیرد.
اگر مقایسه های بی پروا دلیل سبک سری ( خواست کینه توزانه ) نویسنده نباشند، پس به یقین، دلیل خیال خسته و درمانده ی او هستند.
بی اعتمادی، سنگ محکی برای یقین پیدا کردن از وجود طلاست.
برای کسی که نمی بیند بر صحنه چه رخ می دهد، موسیقی دراماتیک چیزی نابخردانه است.
حقیقت نیازمند نقد است نه ستایش.
انسان موجود عجیبی است! اگر به او بگویید در آسمان خدا یکصد میلیارد و نهصد و نود و نه ستاره وجود دارد، بی چون و چرا می پذیرد. اما اگر در پارکی ببیند روی نیمکتی نوشته اند رنگی نشوید، بی درنگ انگشت خود را به نیمکت می کشد تا مطمئن شود.
استعداد، آدمی را می پوشاند و وقتی استعدادش رو به کاستی نهاد، آنچه هست نمایان می شود.
اکنون به شما می گویم که مرا گم کنید و خود را بیابید و تنها آنگاه که همگی مرا انکار کردید، نزد شما باز خواهم آمد.
از خردمندان می خواهم که به دنبال حقیقت نروند، چون حقیقت نیاز به پشتیبان ندارد.
از آنچه با عظمت است یا باید هیچ نگفت یا با عظمت سخن گفت و با عظمت سخن گفتن یعنی دور بودن از آرایش و آلایش.
بدترین خوانندگان کتاب، کسانی هستند که چون سربازان غارتگر عمل می کنند؛ یعنی از هر جا که دستشان برسد، تکه ای بر می دارند.
انسان های آزاده، دل شکسته و پر غرور، خود را از تیررس نگاه دیگران پنهان می کنند.
آن کس که نمی تواند فرمان دهد بایستی فرمان ببرد.
آنچه آدمی را والا می سازد، مدت زمان احساس های والا در اوست، نه شدت آن احساس ها.
بشر برای فرار از خدا، طبیعت را عامل همه چیز می داند و در طبیعت، قانونی در کار نیست، بلکه پدیده های طبیعی به دلیل قدرت به وجود می آیند.
با رنج عمیق درون، آدمی از دیگران جدا می شود و سرافراز می گردد.
باید در محدوده امکانات زمینی بیافرینیم و در آفرینش به زمین وفادار بمانیم.
اراده زندگی برتر و نیرومندتر در مفهوم ناچیز نبرد برای زندگی نیست، بلکه در اراده جنگ، اراده قدرت و اراده مافوق قدرت است!
آدمی به دلیل نیاز به مراقبت و کمک دیگران با آنها ارتباط برقرار می کند.
ارزش یابی هر چیز بستگی به توان خواهی آن دارد.
جهان تنها همین دنیای ظاهر است و دنیای حقیقی، دروغی بیش نیست.
آرزو ریشه حیات ماست. اگرچه این ریشه بتدریج حیات ما را می سوزاند، اما همین ریشه مایه زندگی است.
شاید من بهتر می دانم که چرا بشر تنها حیوانی است که می خندد؛ تنها انسان است که به شدت رنج می برد و ناگزیر است خنده را بیافریند.
انسان چیزی است که بر او چیره می باید شد.
آرامش همیشگی نیز کسل کننده است؛ گاهی طوفان هم لازم است.
آرامترین کلماتند که طوفانی را با خود به همراه می آورند. افکاری که با پای کبوتران پیش می آیند، جهان را تسخیر می کنند.
از ابر انسان است که انسان های برتر، دلگرمی و شجاعت می گیرند.
آدمهای حقیر، انسانهای والا را دیوانه می پندارند. چرا که این انسانها سرشت نامعقول تری داشته و به سمت چیزهای استثنایی جذب می شوند؛ چیزهایی که هیچ جذابیتی برای بسیاری از مردم ندارند.
حقیقت مانند آب دریا است؛ چون نمک آب دریا زیاد است، تشنگی را رفع نمی کند. اگر حقیقت آدمی تحریف شود، مثل آب شور دریا خواهد بود که تشنگی اش را رفع نخواهد کرد.
زمانی قلبا به او (دوست) نزدیکتری که در برابر او مقاومت و ایستادگی کنی.
ارزیابی یعنی آفرینش.
هیچ انگاری، آرمانی متعلق به بالاترین درجه قدرتمندی روح است و سرشارترین زندگی، گاهی ویرانگر و گاهی ریشخندآمیز است.
انسان باید بهتر و شریرتر شود، من چنین می آموزانم! شریرانه ترین چیز برای بهترین چیز در ابر انسان نیاز است.
از آنجا که جهان حقیقی وجود ندارد، به ضرورت هر باور و هر فرضی بر درستی، نادرست است.
نمی توان از همساز بودن با طبیعت، یک اصل اخلاقی برای خود ساخت؛ باید بر فریب حواس خود پیروز شویم.
علم، جهان را توضیح نمی دهد، بلکه تفسیر می کند و در حقیقت، معنایی برای وجود نباید در نظر گرفت.
ذهن و اندیشه مسئول به خطا افتادن بشر است.
فیلسوف باید از ایمان به زبان فراتر رود، زیرا مفاهیم در چارچوب زبان اسیر می شوند و نمی توان آنها را به طور کامل با زبان بیان کرد.
کسی که جنگجو است، باید همواره در حال جنگ باشد؛ چون در زمان صلح با خودش درگیر خواهد شد.
کسی که آرمان نداشته باشد، کمتر بی بند و بار است تا کسی که راه رسیدن به آرمانش را نمی داند.
نسبت به فرد پایین تر از خود نفرت نداریم، بلکه از فرد برابر با خود یا بهتر از خود متنفریم.
هر اخلاق و دستور اخلاقی، طبیعت بردگی و حماقت را پرورش می دهد؛ زیرا روح را با انضباط تحمیلی خود خفه و نابود می کند.
کسانی که مردم از آنها به صاحبان اخلاق یاد می کنند، اگر ما اشتباهاتشان را ببینیم از ما به بدی یاد خواهند کرد؛ حتی اگر دوست ما باشند.
پاکی نفس، جدایی می آورد.
بی نیازی ارزان است، بخت بهایی ندارد؛ پس به جای نشستن بر طلا بر سرین خویش می نشینیم.
مرگ، خود، بهترین دلیل آسمانی بودن انسان است.
هنری جدی است خندیدن؛ باید که فردا نکوتر به انجامش رسانم.
سر که شوخ طبعی را به چیزی نگیرد، در دل، اخگری نمی افروزد!
خوش دارم هوشیار باشم نه به بانگی بیگانه.
فضیلت های ما نیز باید آرام بخرامند؛ چون شعرهای هومر، که سبک می خرامند.
تندرست آن کسی است که فراموش کرد.
بر دشت های هموار درنگ مکن! بسیار بلندتر از آن نیز مرو! از نیم فراز زیباتر به دیده می آید، جهان!
نور دورترین ستارگان، دیرتر از همه به انسان می رسد و تا زمانی که نرسیده است، انسان انکار می کند که در آنجا ستارگانی وجود دارد.
آدمی با رنج عمیق درونی از دیگران جدا می شود و والا می گردد. انسان های آزاده، دلِ شکسته و پر غرور خود را پنهان می کنند.
فرد خلوت نشین می گوید که حقیقت در کتابها نیست و فیلسوف آن را پنهان می کند. فرد والا از فهمیده شدن توسط دیگران در هراس است نه از بد فهمیده شدن؛ چون می داند کسانی که او را بفهمند به سرنوشت او یعنی رنج کشیدن در دنیا دچار خواهند شد.
لذت بیرحمی در دیدن رنج دیگران است، اما فردی که بیرحم است این بیرحمی گریبانگیر خودش هم می شود و به ایشان نیز آزار خواهد رسید.
باید در تضادهای دوگانه شک کرد. از کجا معلوم که این تضادهای دوگانه وابسته به هم و یکی نباشند؟ در فلسفه، معین، ارزشی بیشتر از نامعین دارد؛ همان گونه که ارزش نمود کمتر از حقیقت است.
نمی توان گفت آنچه برای یک نفر سزاوار است برای فرد دیگر هم سزاوار می باشد. برای مثال، انکار نفس و افتادگی سزاوار یک فرمانده نیست و برایش فضیلت محسوب نمی شود. حکم یکسان صادر کردن برای همه غیر اخلاقی است.
کسانی که در خود احساس حقارت می کنند به دیگران رحم می کنند، اما به دلیل غرورشان دم نمی زنند! یعنی درد می کشند و می خواهند با دیگران همدردی کنند. کسانی که با دیگران همدردی می کنند به دلیل دردمند بودن خودشان است.
اندیشه های ما، آری و نه گفتن های ما و اگر و اما گفتن های ما، همه با همان ضرورتی از درون ما رشد می کنند که میوه از دل درخت؛ به هم مربوط و با هم خویشاوندند و همه از یک اراده، یک وضع جسمانی، یک خاک و یک خورشید نشان دارند.
اجحاف نکردن و آسیب نرساندن به دیگران برای رسیدن به برابری، ریشه و بنیاد جامعه است، اما این خواست نفی زندگی است؛ چون زندگی بهره کشیدن از دیگران است که ناتوان ترند.
جنبش تساوی خواهی زنان موجب می گردد که زن از زنانه ترین غرایز خود دور شود.
بشر را مشتاق زندگی ساده و همراه با ریاکاری اخلاق گرایانه می بینم.
بشر به دلیل کسب قدرت به دنبال شناخت است، نه به دلیل تشنگی عقل ناب.
براستی؛ ای کاش جنون شان را حقیقت نام بود، یا وفاداری و یا عدالت؛ اما دریغ که فضیلت شان در خدمت دراز زیستن و آسودگی نکبت بار است.
انسان باید والاترین آرمانهایش را دنبال نموده و هر لحظه به آنها عمل کند، چرا که آنچه شخص اینک انجام می دهد، بازگشتی مکرر در سراسر ابدیت خواهد داشت.
اگر دانش ما تا این اندازه به بی طرف بودن خود می نازد، از آن رو است که جز کنجکاوی ناسالمِ ناتوانان چیز دیگری ندارد.
افزونی دانش گذشته و افزونی تاریخ، انسان را پژمرده و بزدل خواهد ساخت. در حالی که انسان باید قادر باشد گذشته را به خدمت حال دربیاورد. البته اگر بتوانیم خوب یاد بگیریم که تاریخ را وسیله ای برای زندگانی قرار دهیم.
کمابیش هر چیزی که وجود دارد در معرض نابودی است؛ زندگی، خود چیزی جز ستیزه و جدال ارزشها و مبارزه برای نابودی اندیشه ها و آرمانها نیست.
خودستایی مایل است که به وسیله ی شما اعتماد به خود را بیاموزد. او از نگاههای شما تغذیه می کند و در دستهای شما تعریف و تمجید نسبت به خود را می بلعد.
در مدارس، اندک نشانی از آموزش اندیشه کردن نمی توان یافت؛ حتی در دانشگاه ها؛ حتی در میان شناخته ترین فیلسوفان؛ آری می بینم که منطق به عنوان یک نظریه، کار و تکنیک دارد به سستی می گراید.
با هر که بدی کردی تا دم مرگ از او بترس.
شاد ماندن به هنگامی که انسان در گیرودار کارهای ملال آور و پر مسئولیت است، هنر کوچکی نیست.
باری؛ بدترین چیز خرد اندیشی است. به راستی؛ شرارت به که خرداندیشی!
این تاج مرد خندان، این تاج گل سرخ را من خود بر سر نهادم. من خود خنده ی خویش را مقدس خواندم. بهر چنین کاری هیچ کس دیگر را امروز چندان که باید نیرومند نیافته ام.
باور چیست؟ از کجا سرچشمه می گیرد؟ هر باور، چیزی را حقیقی انگاشتن است.
حتی از میان دلیرترین کسان مان، چه اندک اند آنان که دانایی خویش را تاب توانند آورد.
آیا می کوشی که ده بار یا صد بار دو چندان شوی؟ نکند بَهرِ خود مریدان بسیار می جویی؟ پس می باید ظرفهای تهی ( هیچ ) را بجویی.
خسته دلان خورشید را سرزنش می کنند، برای آنها ارزش درخت به سایه است.
آن کس که همیشه شاگرد باقی می ماند، زحمت های آموزگارش را به خوبی جبران نمی کند.
ما در رویدادهای زندگی خود نقشی نداریم، اما در اینکه چگونه آنها را تعبیر کنیم تاثیرگذار هستیم.
اگر زمانی دراز به اعماق نگاه کنی، آنگاه اعماق هم به درون تو نظر می اندازند.
آرزو کردن چه قدر فرحبخش است، اما وقتی به آرزوی خود رسیدیم، شادی از درون ما رخت برمی بندد.
برای گله ی انسانی تمام نشانه های ابرانسان، چون نشانه های بیماری یا دیوانگی پدیدار می شوند.
شاعران همه باور دارند که هر گاه کسی بر چمن یا بر دامنه ای خلوت دراز بکشد و گوش کند، از آن چیزهایی که در میان زمین و آسمان است چیزی دستگیرش نخواهد شد.
ارزشها و تغییرات آن به افزایش قدرت کسانی که ارزشها را مقرر می دارند؛ مربوط می شوند. میزان ناباوری؛ میزان آزادی اندیشه ی مجاز بیانی از افزایش قدرت است. هیچ انگاری، آرمانی متعلق به بالاترین درجه ی قدرتمندی روح است و سرشارترین زندگی، گاهی ویرانگر و گاهی ریشخند آمیز.
آموزه ای پدید آمد و باوری در کنارش: همه چیز پوچ است؛ همه چیز یکسان؛ همه چیز رو به پایان!
آن کس که نداند خواست خویش را در چیزها چگونه بگمارد؛ دست کم معنایی بر آن خواهد افزود ... و از آن، این پندار زاده می شود که گاهی در آن خواست بنیاد باوری بوده است.
آیا برده هستی؟ پس دوست نتوانی بود، آیا خودکامه هستی؟ پس دوستی نتوانی داشت. دیر زمانی است که بردگی و خودکامگی در زن نهان گشته اند، از این رو زن را توانِ دوستی نیست؛ او عشق را می شناسد و بس.
افراطی ترین صورت هیچ انگاری می تواند این دیدگاه باشد که همه باورها؛ همه چیزی را حقیقی انگاشتن ها، لزوماً به خطا می روند؛ به این علت ساده که هیچ دنیای حقیقی در کار نیست. چنین است یک ظاهر دورنمایی که از درون ما سرچشمه گرفته است.
آزادی ابر انسان تنها در صورتی حقیقی است که در زمان فراشد [ =فرا رفتن ] و در ساختن آینده ای بر پایه ی گذشته عملی شود.
بینوایان دارویی جز امید ندارند.
یک ساعت کوهنوردی، از یک قدیس و یک ابلیس، دو برادر می سازد.
انسان ستمکارترین حیوان است.
در دنیا زندگیهای تلخ و مرارت باری هم هست که مرگ برای صاحبانش سعادت است.
هزار تلاش انسان به اندازه ی یک تقدیر کارساز نیست.
فرزانه ترین انسانها برای آسایش خاطر من چنین گفته اند: دریغا کاش امروز نیز چنین می بود! زیرا شر بهترین نیروی انسان است.
مردم دنیا دو دسته اند: یکی زیر دستان و دیگر، بزرگان اصالت. شرف متعلق به بزرگان است و آنها غایت وجود بوده و زیردستان، ابزار اجرای هدفهای ایشان هستند. پیشرفت دنیا و بسط زندگی انسان به وسیله ی بزرگان و سرداران صورت می پذیرد که اندک شمارند.
آیا بهتر نیست که انسان گرفتار یک قاتل و جانی شود تا اینکه در رویاهای یک زن شهوت پرست فرو رود.
هر چقدر اوج بگیری از نظر مردمی که پرواز را نمی فهمند کوچکتر به نظر می رسی.
هنگامی که قصد انجام کاری را کردید، باید درهای تردید را به طور کامل ببندید.
مردم خودشان را با هر چیز خسته می کنند، مگر با فهم و اندیشه.
بشر امروز در پرستش بتان می زید؛ بتان عرصه ی اخلاق، بتان گستره ی سیاست، بتان عرصه ی فلسفه. خدایانی کاملاً باطل که خود آنها را بر ساخته آنگاه پرستیده اند. از این روی از راه راست بیراه گشته و همواره بر این باور پا می فشرده و از آن چنان جانبداری کرده تا اینکه به فرجامش رسیده اند؛ جایگاهی که از همان ابتدا به نیستی و فنا چشم داشت.
همو که با اهریمنان به نبرد برمی خیزد باید بر حذر باشد که در این فرآیند خود به اهریمنی تبدیل نشود. در هنگامه ای که تو به خاک می نگری، خاک نیز به تو می نگرد.
عشق، خطری است در کمین تنهاترین کس، عشق به هر چیزی که زنده باشد و بس! براستی؛ خنده آور است جنون و فروتنی من در عشق!
جنگ، قانون ابدی زندگی است و صلح، آسایش میان دو جنگ است.
با آدمیان زیستن دشوار است، زیرا خاموش ماندن بسی دشوارتر است.
اگر بگویند که من انسانم این پیشداوری است. اما در میان انسانها نیز زندگی کرده ام و با هرچه که انسانها احساس می کنند آشنا هستم، از چیزهای کوچک تا بزرگ.
از زمانی که جستجو مرا به ستوه آورد، یافتن آموختم و از زمانی که باد از من روی گرداند، در همه ی بادها بادبان می گشایم.
بدترین آموزگار آن است که شاگردانش تا ابد شاگرد باقی بمانند.
بین مردمان کوچک، دروغگویی فراوان است.
چیزی که ویرانم کند، نیرومندترم خواهد ساخت.
بسیاری از افراد در پیگیری راهی که برگزیده اند، لجاجت و یکدندگی می کنند و تنها تعداد بسیار اندکی در پی هدف هستند.
انسان برتر از ابرانسان بسیار دور است.
در حقیقت، غیبت تجلی رشک و نفرت فرو خورده ی گروههای محروم اجتماعی است.
زمین روزی از آن ابر انسان می شود.
پریشانی من از این نیست که به من دروغ گفته ای، از این آشفته ام که دیگر نمی توانم تو را باور کنم.
بشر امروز در پرستش بتان می زید، بتان عرصه ی اخلاق، بتان گستره ی سیاست، بتان عرصه ی فلسفه. خدایانی کاملاً باطل که خود آنها را بر ساخته آنگاه پرستیده اند.
آسودگی، مادر هر روانشناسی است؛ آنگاه آیا هر روانشناسی تباهی است؟
تکبر، آسانترین راه برای از بین بردن سرافرازی ها است.
بطن هستی با انسان جز به صورتِ انسان سخن نمی گوید.
سیاستمدار انسانها را به دو دسته تقسیم می کند: ابزار و دشمن؛ یعنی تنها یک طبقه را می شناسند و آن هم دشمن است.
برادران آیا من سنگدلم؟ باری من می گویم هرچه را که افتادنی است می باید بیشتر زور داد! هر چه امروزین است می افتد و بر می افتد! چه کسی می خواهد آن را نگاه دارد؟ باری من می خواهم آن را بیشتر زور دهم!... به آن کس که پرواز نمی آموزید تندتر افتادن آموزید.
یک فرد رمانتیک، هنرمندی است که ناخشنودی والای او نسبت به خودش، وی را آفرینش گر می سازد؛ کسی که از خودش و جهانش به دور می نگرد؛ به پشت سر می نگرد.
مبادا شما را چنین در نظر آید که در کارهایتان دون پایه و خوارید؛ بلکه چنین سزد که آن را به زمان رخدادنش واگذارید! ...که نکوهش وجدان، خاموش گردانیدن اندرون بایسته نیست.
درست است که ما عاشق زندگی هستیم؛ اما نه از آن رو که بدان خو کرده ایم؛ بل از آن رو که خو کرده ی عشقیم. عشق هیچ گاه بی بهره از جنون نیست، اما جنون نیز هیچ گاه بی بهره از خرد نیست.
نیرومند، پیروزمند است؛ این هنجاری جهان گستر است. از حق و باطل به معنای عام حرف زدن، سخن پوچ است. هیچ خشونت، ناموس ربایی، بهره کشی یا ویرانگری در ذات ستمگرانه نیست، چرا که زندگی در ذات خشونت بار و ناموس ربا و بهره کش و ویرانگر است و جز آن گمان پذیر نیست.
دوست می دارم آن را که چون تاس به سودش افتد؛ شرمسار شود و پرسد: نکند قماربازی فریبکار باشم؟ زیرا که خواهان فناست.
دوست می دارم آن را که فضایل بسیار نمی خواهد. زیرا که یک فضیلت به است از دو فضیلت؛ زیرا که یک فضیلت، چنبری استوارتر برای در آویختن سرنوشت است.
خود را جایی درگیر کن که فضیلتِ دروغین به کار نیاید، چنان جایی که آدمی در آن، همچون بندباز بر رويِ بند، یا می افتد یا سرِ پا می ماند، یا راه به بیرون می برد... .
اگر دشمن دارید، بدی او را با خوبی پاسخ ندهید؛ زیرا این امر موجب شرمساری او می گردد، بلکه به او وانمود کنید که با این عمل خود به شما خدمت کرده است.
بشر حق انتخاب ندارد، چون محکوم و مجبور به سرنوشت است.
پیشداوری درباره اخلاق به این معناست که نیت اعمال را منشاء آنها می دانیم.
جرم این است که ندانیم زندگی خیلی ساده تر از اینهاست که ما فکر می کنیم.
تکبر، زاییده قدرت مادی است و فروتنی، زاییده ضعف معنوی.
خیر نباید همگانی باشد، وگرنه دیگر خیر نیست؛ زیرا چیزهای همگانی ارزشی ندارند.
باید بر فریب حواس خود پیروز شویم.
جهان هیولای انرژی است که آغاز و پایان ندارد و تنها خود را دگرگون می سازد.
بدترین پاداش یک استاد این است که دانشجویانش تا ابد شاگرد وی باقی بمانند.
آینده از آن کسانی است که به استقبالش می روند.
بلندپروازی من آن است که در ده جمله چیزی را بگویم که کسی دیگر در یک کتاب می گوید.
کسانی که دلایل منطقی را به شهود متصل می کنند راه به خطا رفته اند.
گونه ای از بی گناهی در شگفت زدگی هم وجود دارد و کسی دستخوش آن می شود که فکر نکرده باشد او نیز ممکن است شگفت زده شود.
انزجار از کثیفی ممکن است چنان شدید باشد که ما خود را پاک نکنیم، یعنی توجیه نکنیم.
شهوت اغلب چنان روییدن گیاه را تسریع می کند که ریشه ضعیف می ماند و به آسانی می توان آن را از زمین بیرون کشید.
شادکامی از ستایش در برخی از افراد، گونه ای از احترام قلبی و در حقیقت اقدامی بر ضد خودپسندی عقل است.
آن کس که شادمانه گام بر هیزم گردآورده برای سوزاندنش می نهد، بر درد غلبه نمی کند، بلکه بر احساس درد در جایی چیره می شود که انتظارش می رود.
اگر ناگزیر شویم نظر خود را در مورد کسی تغییر دهیم، به خاطر این زحمتی که فراهم کرده است، انتقام سختی از او خواهیم گرفت.
حقیقتی که تو قصد آموختن آن را داری، هر چه انتزاعی تر باشد، باید حواس خود را بیشتر جلب آن کنی.
مرد و زن در باب یکدیگر اشتباه می کنند و در نتیجه به خویشتن احترام می گذارند و عشق می ورزند (یا درست تر آن است که بگوییم به آرمان خویش عشق می ورزند). از این رو، مرد به دنبال زنی آرام است، اما زن درست بسان گربه ای که خوب حفظ ظاهر آرام را تمرین کرده است، بس ناآرام است.
ما را برای فضیلت ها بیشتر کیفر می دهند.
آن کس که نتواند راه دستیابی به آرمان خویش را بیابد، راحت تر و گستاخانه تر از کسی زندگی می کند که آرمانی ندارد.
تمام امور باور کردنی، وجدان راحت و ظاهر حقیقت از راه حواس پدید می آید.
یکی به دنبال قابله ای برای زایش اندیشه هایش است و دیگری به دنبال کسی که به او یاری رساند و به این ترتیب، گفتگویی خوب پدید می آید.
تنها به آنهایی که دردشان را به طور کامل درک می کنی، کمک کن.
واقعیت غیر الهی هرگز زیبایی را به ما نمی دهد یا تنها یکبار به ما نشان می دهد.
در آمد و شد با دانشمندان و هنرمندان به آسانی مرتکب خطا می شویم، زیرا در پس وجود دانشمندانی جالب توجه، اغلب انسانی میان مایه را می یابیم و در پشت هنرمند میان مایه، اغلب انسانی بسیار جالب توجه.
ما در خواب و رویا انسانی را می آفرینیم و به او جان می دهیم و بعد هم در آمد و شد با او، این موضوع را از یاد می بریم.
اگر بند گسسته نشد، نخست باید آن را با دندان گشود.
مهمترین سخن تربیتی که شنیده ام: « در عشق حقیقی، روح، جسم را در آغوش می کشد. »
آن کس که با هیولاها می جنگد، باید مراقب باشد که خود به هیولا بدل نشود. اگر مدتی طولانی به پرتگاهی بنگری، پرتگاه نیز به تو چشم می دوزد.
برای دستیابی به هر جهان متعالی باید پرورده شده باشیم.
خوشا به حال فراموشکاران؛ زیرا آنان از پس حماقت های خویش نیز برمی آیند.
گفتن چنین عبارتی که «هر آنچه حق یکی باشد، حق دیگران هم هست»، کاری غیر اخلاقی است.
خودپسندی ما از آنچه به بهترین نحو انجام می دهیم، می طلبد که آن را سخت ترین کار بدانیم و این، سرمنشاء بسیاری از امور اخلاقی است.
در باب مقایسه کلی زن و مرد می توان گفت که اگر زن غریزه ایفای نقش دوم را نداشت، هرگز در آرایش خود به این سان نبوغ نمی یافت.
آنچه را زمانی بد می دانیم، معمولا پس مانده امری نابهنگام است که زمانی آن را نیک می دانسته ایم؛ نیاکان آرمانی کهن.
آموختن ما را دگرگون می کند و همان کاری را انجام می دهد که تغذیه می کند؛ یعنی تنها ما را حفظ نمی کند.
کسی دوستدار حقیقی زنان است که امروزه به آنها بگوید : زنان در باب زنان سکوت کنند!
این نشان هوشیاری هر ملتی است که خویشتن را ژرف، ناشی، نیکخواه، صادق و به دور از هوشیاری بداند یا چنین وانمود کند.
هر قومی، دورویی خاص خود را دارد و آن را فضیلت می نامد؛ یعنی بهترین ویژگی خویش را که دارند، نمی شناسند و نمی توانند بشناسند.
دوری از صدمه، زورگویی، چپاول متقابل و همسویی خواست های خود با دیگران ممکن است در مفهوم کلی بین افراد بدل به رسمی نیکو شود، به شرط آنکه شرایط آن فراهم باشد.
بدیهی است که نام ارزش های اخلاقی را در همه جا ابتدا بر انسانها و بعدها بر رفتارها اطلاق کرده اند.
انسان والا در وجود خویش برای فرد قدرتمند و نیز آن کسی ارزش قایل است که قدرت چیرگی بر خویشتن را دارد و زمان سخن گفتن و لب فرو بستن را می شناسد، با علاقه بر خود سخت می گیرد و به سختگیری بسیار احترام می گذارد.
باور به خویشتن، افتخار به خویشتن و خصومت و مسخرگی نسبت به ایثار، از جمله بدیهی ترین ویژگی های اخلاق والاست، درست همانند کم ارزش دانستن و احتیاط نسبت به همدردی و دلی مهربان.
فرد خودپسند از هر نظر نیکی که درباره خود می شنود، خوشحال می شود (بدون توجه به سودمندی و یا اصولا درستی یا نادرستی آن) و از هر نظر بدی ناراحت می شود؛ زیرا خود را تسلیم هر دو می کند.
آن کس که نمی خواهد بلندای انسانی را ببیند، با تیزبینی به امور پست و ظاهری در این انسان می نگرد و راز دل خویش را فاش می کند.
هر بار که ساخت خانه خود را به پایان می رسانیم، می بینیم که ناخودآگاه، کاری را آموخته ایم که باید پیش تر می آموختیم؛ یعنی پیش از شروع به ساخت خانه.
توان خواهی می تواند بر گذشت زمان پیروز شود.
برای بشر بنیادی تر از بررسی حقیقت، جستجوی ارزش آن بوده است و متافیزیسین ها همگی به دنبال ارزش گذاری مفاهیم متضاد بوده اند.
اصولا زمانی پوچی برای چیزی معنا پیدا می کند که برای آن، هدفی تعریف کنیم و اگر بدانیم هدفی در کار نیست، به پوچی هم نخواهیم رسید.
او مرا می ستاید، پس به من حق می دهد. این خريّت در نتیجه گیری، نیمی از زندگی ما گوشه نشینان را تباه می کند. زیرا خران را به همسایگی و دوستی با ما وا می دارد.
باید بر چهار فضیلت خویش یعنی دلاوری، نگرش ژرف، همدردی و تنهایی چیره ماند.
تنهایی از دیدگاه ما فضیلت، گرایش و اجباری متعالی به پاکی است.
اینجا چشم انداز باز است و جان بر بلندا! اما انسانهایی خلاف این وضعیت هم هستند که آنها هم بر بلندی اند و چشم اندازی باز دارند، اما به پایین می نگرند.
روح والا به خویشتن احترام می گذارد.
از نوشته های هر گوشه نشینی، بخشی از پژواک بیابان و نجواها و نگرش های هراسان به تنهایی شنیده می شود.
هر اندیشمند ژرفی از سوءتفاهم در باب خویشتن بیشتر می هراسد تا فهمیده شدن.
فیلسوف موجودی است که اغلب از خود می گریزد و می هراسد، اما کنجکاوتر از آن است که دیگر به حال خویش باز نگردد.
سرخورده سخن می گوید: « تنها به پژواک سخن خویش گوش فرا داده بودم و ستایش ها را می شنیدم. »
غریزه، خانه که می سوزد، حتی نهار را فراموش می کنیم. آری، اما بعد بر خاکسترها نهار را خواهیم خورد.
کسی که می داند چرا زندگی می کند، چگونه زندگی کردن را هم می شناسد.
باید از دگم گرایی ها در اندیشه ی فلسفی دوری کرد.
برای بشر بنیادی تر از بررسی حقیقت، جستجوی ارزش آن بوده است و متافیزیسین ها همگی به دنبال ارزش گذاری مفاهیم متضاد بوده اند.
نمی توان از همساز بودن با طبیعت، یک اصل اخلاقی برای خود ساخت. زیرا طبیعت بیرحم است و اگر آدمی بخواهد مطابق با طبیعت زندگی کند باید بیرحم باشد.
فیلسوفی که درصدد آفرینش جهان بنا بر تصور خویش است می خواهد همه به فلسفه اش ایمان بیاورند و این، همان روا داشتن استبداد بر دیگران است.
فلسفه همان خواست قدرت است؛ همان خواست علت نخستین.
قدرت خواهی بشر و نه میل به شناخت، اولین عامل برای گرایش او به فلسفه بوده است.
انسان نمی تواند از غرایز خود فرار کند؛ وقتی از خطر جانی دور شود دوباره به غرایزش روی می آورد.
کسی که دلش را به بند بکشد جانش را آزاد کرده است.
مرد، خواهان حقیقت است، اما زن موجودی سطحی نگر می باشد.
یک دانشمند حتی برای عشق زمینی هم وقت ندارد! او نه رهبر است نه فرمانبردار؛ او کمال بخش نیست، سرآغاز هم نیست؛ او فردی بی خویشتن است.
همه به چیزی دلبستگی دارند و افراد والاتر به چیزهای والاتر، اما افراد فرومایه فکر می کنند که افراد والاتر به چیزی دلبستگی ندارند و ظاهربینيِ افراد فرومایه از سطحی نگری و ریاکاری آنهاست و بر پایه هیچ شناخت اخلاقی نیست.
حرف کسانی که می گویند عشق به دور از خودخواهی است خنده دار است؛ زیرا همه چیز طبق خواست قدرت ما است.
اختلاف طبقاتی از ضرورتهای جامعه است، چون عامل اشتیاق به پرورش حالت های والاتر، کمیاب تر، دورتر و عامل چیرگی بر نفس می شود.
در هر دوره مردان خوب آنهایی هستند که افکار قدیمی خود را در عمق می کارند تا برایشان ثمر دهد؛ اینان کشت کاران روح هستند.
ما همه در درون خود کشتزارها و باغهایی پنهان داریم.
ما همگی آتشفشان فعالی هستیم که ساعت فورانی برای خود داریم، اما هیچ کس از زمان دقیق آن اطلاعی ندارد.
مردان استثنایی یک عصر، بیشتر فرزندان فرهنگهای قدیمی و نهالهای دیررس نیروهای گذشته اند. من در آنها میراث یک ملت و آداب و رسوم آن را می بینم.
درد و رنج همیشه علت خود را جستجو می کند، در حالی که لذت به خود توجه دارد و به پشت سر خود نگاه نمی کند.
اینکه برای انجام خوبی یا بدی، فداکاریهایی انجام می دهیم ارزش نهایی اعمال ما را تغییر نخواهد داد.
برای سرشت های مغرور، طعمه آسان چیز تحقیر آمیزی است. آنان تنها در مقابل مردانی که هنوز مهار نشده اند و می توانند به دشمنان آنها مبدل شوند و یا در برابر ملکی که به سختی تسخیر می شود، احساس آسایش و خشنودی می کنند.
انگیزه ها و نیاتی که در پس عادت پنهان شده اند همیشه بعداً و به محض اینکه کسی شروع به مبارزه با آن و بررسی دلایل و اهداف آن نموده، به دورغ ابداع شده اند.
اگر توجه کنیم که نیروی جوانان بی صبرانه در انتظار انفجار و آزاد شدن است، دیگر از اینکه تصمیم گیریهای آنان فاقد ظرافت کافی و بصیرت لازم است دچار تعجب نخواهیم شد.
آنچه را که ما از خود می دانیم و در حافظه نگاه داشته ایم، کمتر از آنچه که فکر می کنیم، در خوشبختی زندگی ما تاثیر دارد. روزی فرا خواهد رسید که آنچه دیگران درباره ما می دانند (یا فکر می کنند که می دانند) در زندگی ما دخالت می کند.
آنچه موجب بیشترین زحمت من شده و هنوز هم می شود این است که متوجه شده ام شناخت نام چیزها بسیار مهمتر از شناخت خود آنهاست.
تمام زنها در زیاده روی و گزافه گویی در مورد ضعف خود مهارت دارند و با زبردستی خاصی ضعفهایی غیر واقعی برای خود عنوان می کنند.
سلیقه بد هم مانند سلیقه خوب برای خود حقی دارد.
این هنرمندان و به خصوص هنرمندان تئاتر بودند که اولین بار به انسانها چشم و گوش دادند تا هر کس آنچه هست، آنچه بر دیگران گذشته و آنچه می خواهد را با نوعی لذت ببیند و بشنود.
شاعری را می شناسم که مانند بسیاری از کسان دیگر، جذابیت کمبودها و ضعفهایش نسبت به کارهایی که تمام می کند و به کمال می رساند بیشتر است.
شور و هیجان طبیعی در زندگی بی اندازه خساست کلام نشان می دهد! گنگ و دستپاچه است! اگر کلماتی هم برای گفتن پیدا کند کلماتی مبهم و نابخردانه بوده و گویی بی اندازه از خود شرمنده است!
مردان برتر تنها با ظرافت فوق العاده زیادی که در دیدن و شنیدن دارند از دیگران متمایز می شوند و آنها جز به تعمق نمی بینند و نمی شنوند.
جهان در نظر آن کس که به مقام رفیع انسانی نایل گردد، غنی تر می شود؛ وسوسه و جذبه های حرص و ولع افزایش یافته و برای انسان دام می گسترند. همچنین، انواع گوناگون تحریکها، لذتها و دردها بیشتر می شوند.
ما؛ که اهل تعمق و احساس هستیم، همین ما آن چیزی را که از قبل وجود نداشته تولید می کنیم و براستی از تولید آن باز نمی ایستیم.
اگر ما بخواهیم اندکی بدانیم چه چیزی نیستیم باید بدانیم چگونه خویشتن را برای مدتی فراموش کنیم.
ما جزو کسانی نیستیم که تنها در میان کتابها فکر می کنند و تراوشهای فکری آنها نیاز به محرکهای آثار چاپی دارد.
ما نفی می کنیم و باید نفی کنیم؛ زیرا چیزی در ما می خواهد زندگی کند و خود را اثبات نماید؛ چیزی که ما هنوز آن را نمی شناسیم و نمی بینیم. این است آن چیزی که من در دفاع از انتقاد در نظر دارم.
ما همیشه شجاع نیستیم.
بسیاری از ما هنگام ناتوانی این چنین ناله سر می دهیم که: نیازردن مردم چه دشوار است!
اگر نمی خواهیم چیزی را که رسوایی به بار می آورد در خود مخفی کنیم، زندگی در انزوا به چه درد می خورد؟
آیا برای آنکه نسوزم، سرانجام شعله خود را فوت خواهم کرد؟
حکمت درد کمتر از حکمت لذت نیست. درد نیز مانند لذت، یکی از نیروهای بنیادین بقای نوع است؛ زیرا اگر جز این بود، نیروی درد مدتها پیش از بین رفته بود.
بعید است که بتوانیم کسی را تغییر دهیم و اگر زمانی در این تغییر کامیاب شدیم دلیل آن، بی آنکه خود از آن آگاه باشیم چیز دیگری بوده است؛ یعنی ما خود توسط آن شخص تغییر کرده ایم.
بزرگترین نشانی که سرنوشت می تواند به ما هدیه کند این است که اجازه دهد ما مدتی در کنار مخالفان خود بجنگیم، زیرا از این راه پیروزی بزرگی را برای خود رقم می زنیم.
زندگی می تواند برای آنهایی که در جستجوی دانش هستند یک تجربه باشد و نه یک وظیفه.
زندگی وسیله ای برای شناخت است.
آن کس که در آغاز با مبارزه و پیروزی آشنایی نداشته باشد چگونه می تواند خوب بخندد و خوب زندگی کند.
هرگاه انسان رنجی عظیم را در خود ایجاد کند و فریاد آن را بشنود و از یأس و ناامیدی درونی نمیرد و جان بدر ببرد، عظمت یافته است.
هرگاه این جانور ظریف، انسان، خوش اخلاقی خود را از دست بدهد می گویند که او جدی شده است و هرگاه که اندیشه را با خنده و شادی تلفیق کند می گویند این اندیشه بی ارزش است.
ما همچون آدمهایی زندگی می کنیم که دائماً در هراسند که مبادا فرصت از دست برود.
یکی از اصولی که به انهدام هر نوع فرهنگ و سلیقه متعالی می انجامد آن است که انجام هر کاری بهتر از این است که هیچ کار نکنی.
اندیشمند نیاز به تایید یا تجلیل دیگران ندارد، به شرط آنکه او از تایید و تجلیل خود مطمئن باشد.
در گذشته انسان می خواست شهرت پیدا کند، اما امروز این کار دیگر کافی نیست، زیرا بازار بیش از حد گسترده شده است.
اکنون باید با جار و جنجال چیزی را فروخت و در نتیجه، بهترین حنجره ها پاره می شوند تا بهترین کالاها با فریاد و سر و صدای خراشیده عرضه شوند.
بخش بزرگ فعالیت فکری ما بی خبر از ما و ناآگاهانه رخ می دهد.
در اعماق وجود ما قهرمانی نهفته است.
عشق نیز باید آموخته شود.
هیچ کس به اندازه خودش برای خود غریبه نیست.
زنده باد صداقت ما.
ماهیت احساس دلسوزی آن است که رنج دیگران را از حالت کاملاً خصوصی آن خارج می کند.
ترسها، محرومیتها، فقر، نیمه شبهای جانکاه روح، ماجراها، مخاطره ها و اقدامهای نافرجام برای من و تو به همان اندازه ضروری هستند که نقیض آنها.
پنهان زندگی کن تا بتوانی برای خود زندگی کنی.
نسبت به چیزی که برای زمانه تو بسیار بااهمیت به نظر می رسد، بی خبر باش.
جهان گرچه پر از چیزهای زیباست، اما در ارائه لحظات زیبا و بهره برداری از چیزهای زیبا بسیار بخیل است. شاید همین بُخل، بزرگترین لطف زندگی باشد.
در قلمرو دانش، یقین و اعتقادهای بی چون و چرا جایی ندارند.
هیچ قدرت و اعتلای انسانی وجود ندارد که نوع جدیدی از برده داری را طلب نکند.
مسایل بزرگ نیاز به عشقی بزرگ دارند و تنها روحیه های قوی، شفاف، مطمئن و با بینایی مستحکم قادر به داشتن این عشق بزرگ هستند.
دنیا آنگونه که خیال کرده ایم نمی ارزد؛ این تقریباً مطمئن ترین حقیقتی است که بدگمانی ما در نهایت به دست آورده است.
هر اندازه کمتر توان فرماندهی داشته باشیم، بیشتر می خواهیم فرمان پذیر و تحت تسلط باشیم.
دانشمند اساساً و ناخواسته نماینده اندیشه دمکراتیک است.
هیچ چیز دمکراتیک تر و مردمی تر از منطق نیست؛ ملاحظه هیچ کس را نمی کند و ریز و درشت را درون یک کیسه می ریزد.
مفاهیم خاص از دل یکدیگر بیرون می آیند.
آه که پرهیزکاری چه خوب آنچه را که نداریم پنهان می کند.
آیا حکمت مخفیگاهی نیست که فیلسوف برای گریز از... اندیشه خود را در آن پنهان می کند؟
من خیال می کنم که هیچ چیز مانع از آن نیست که یک دیپلمات خوب تبدیل به بازیگر عالی شود، جز نگرانی از مرتبه و وقار.
مسئله شعور و آگاهی (یا به طور دقیق تر شناخت خویشتن) از زمانی برای ما مطرح می شود که متوجه می شویم از چه راهی می توانستیم از آن فرار کنیم.
مفهوم کلیسا نمی تواند به قوت خود باقی باشد، مگر آنکه بپذیریم روح الهام بخشی که این کلیسا را بنا نهاده زنده است، آن را می سازد و همواره در آن سکنی می گزیند.
هنر معاشرت با انسانها عمدتاً بر مهارتی استوار است (نیاز به آموزشی طولانی دارد) که به کمک آن قادریم غذایی را که به طبخ آن هیچ اعتمادی نداریم بپذیریم و آن را ببلعیم.
ما هم با آدمها معاشرت می کنیم و با هم متواضعانه لباسی را بر تن می کنیم که با آن ما را می شناسند، درباره ما قضاوت و ارزیابی می کنند و به دنبال ما می گردند و چنین ملبس وارد اجتماع می شویم؛ یعنی به سرزمین نقابداران که دوست هم ندارند آنها را برملا کنیم.
کسی که بی وقفه خلق می کند، کسی که چیزی جز آبستن شدنها و زایشهای روح خود نمی شناسد، دیگر فرصت فکر کردن به خود و مقایسه خود و اِعمال سلیقه خود ندارد.
هر هنر و فلسفه ای می تواند دارویی شفابخش برای زندگی، یاور و نیرویی برای رشد آن و مرهمی برای مبارزه ها باشد.
ما ثروتمندان و گشاده دستانِ ذوق و اندیشه، چشمه سارانی در گذرگاه ها را می مانیم که نمی توانیم مانع شوبم عابران از آب ما برندارند و متاسفانه هر بار هم که بخواهیم، توان دفاع از خویش را نداریم.
دانش رشد می کند و دانشمندترین افراد در میان ما در آستانه کشف این حقیقت قرار گرفته اند که چیز زیادی نمی دانند.
وظیفه ما پیش از هر چیز آن است که خود را با دیگری اشتباه نگیریم.
آنچه می شنوید، دست کم آوایی تازه است.
اگر بنا بود که دلایل خود را همراه داشته باشم، آیا نمی بایست اکنون توشه دانی از یادبودها می بودم؟
در هنگام لزوم نه تنها مشکلات و حوادث ناگوار را صبورانه بپذیر و تحمل کن، بلکه آنها را دوست بدار.
جنایتکار اغلب به کفایت، شایسته کار خویش نیست و به همین دلیل، آن را خوار می دارد و بدنام می کند.
وکلای جنایتکار به ندرت هنرپیشگی کافی را برای آن دارند که از جنبه هراس انگیز و زیبای جرم به نفع مجرم بهره جویند.
خودپسندی ما زمانی به نهایت جریحه دار می شود که غرور ما زخم خورده باشد.
می خواهی دل او را به دست آوری؟ تظاهر کن که دچار تشویش می شوی... .
آنجا که عشق یا نفرت اهمیتی ندارد، زن نقشی میانه بر عهده می گیرد.
دوره های بزرگ زندگی ما آن زمانی است که جسارت می یابیم و بدترین حالتها را نیک ترین می نامیم.
خواست چیرگی بر حسی عاطفی در نهایت خود خواسته یک یا چند حس عاطفی دیگر است.
به نظر من اولین موسیقیدان کسی است که فقط اندوه عمیق ترین خوشبختی را درک کند، نه اندوهی دیگر را. تاکنون چنین موسیقیدانی پیدا نشده است.
سلیقه من آن است که به جای برپا داشتن مترسک در پیرامون خود، بگذاریم غارت شویم؛ باز هم پای سلیقه در میان است، فقط سلیقه.
امروز او فقیر است، اما نه به این دلیل که همه چیزش را گرفته اند، بلکه به این دلیل که همه چیز را دور ریخته است. برایش چه اهمیتی دارد! او به یافتن عادت دارد. این فقرا هستند که فقر داوطلبانه او را به خوبی درک نمی کنند.
اکنون او تنها کارهای عاقلانه و صحیح انجام می دهد؛ اما وجدانش آسوده نیست؛ زیرا رسالت او در کارهای خارق العاده است.
او یک اندیشمند است؛ یعنی می داند چیزها را چگونه ساده تر از آنچه که هستند در نظر بگیرد.
انسان جز از طریق همردیف های خود ستایش نمی شود.
فریبکارانه ترین روش در تباه کردن یک آرمان این است که از آن با دلایل سفسطه آمیز به عمد حمایت کنید.
او از مردم گریزان است، اما مردم به دنبال او می دوند، زیرا او پیشاپیش آنها است... چقدر مردم گلّه صفت هستند.
انسان فقط پرسشهایی را می شنود که قادر به یافتن پاسخی برای آنها است.
ما بیش از هر چیز دوست داریم هر آنچه را که سرّی است به دیگران بگوییم.
آدم مغرور حتی نسبت به موجوداتی که او را به پیش می برند آزرده خاطر می شود؛ او اسبهای ارابه خود را با بدبینی می نگرد.
سخاوت ثروتمندان غالباً چیزی جز گونه ای شرمندگی نیست.
خندیدن یعنی استقبال ناملایمات با خاطری آسوده.
در تشویق و ستایش، همیشه گونه ای صدا وجود دارد؛ حتی زمانی که خودمان را تشویق و ستایش می کنیم.
همه گدایان و نیازمندان بر این باورند که کوفتن در با سنگ هنگامی که زنگ وجود ندارد، بی نزاکتی نیست، اما کسی به آنها حق نمی دهد.
مردم فکر می کنند که نیاز علت چیزها است، اما در حقیقت نیاز غالباً معلول چیزها است.
فضیلت، خوشبختی و سعادت را تنها برای کسانی به ارمغان می آورد که به فضیلت خود ایمان دارند.
انسان با صدای بلند از اندیشیدن درباره ی چیزهای ظریف، کمابیش عاجز است.
آنک یک حسود؛ برای او آرزو نکنید که بچه دار شود. او حتی نسبت به بچه ها حسادت خواهد کرد، زیرا دیگر نمی تواند مانند آنها شود.
قربانیان، نظر دیگری سوای نظر تماشاگران نسبت به قربانی و قربانی کردن دارند، اما هیچ گاه به آنها اجازه اظهار نظر داده نشده است.
کسانی که دید ضعیف دارند می کوشند همه چیز را مشابه و یکسان ببینند.
او به آرمانی که ضعف آن مشهود است هنوز با سماجت پایبند است... و این امر را وفاداری می نامد.
رفتار او برای ما قانع کننده نیست، زیرا هرگاه کار خوبی انجام داده است آن را با سر و صدای زیادی به رخ همه کشیده است.
در خواب، یا رؤیایی جالب ببین یا اصولاً رؤیا نبین؛ به همین ترتیب باید بیداری صحیح را بیاموزیم، یعنی باید تنها برای دلیلی جالب بیدار باشیم و بس.
آنچه را که من در این لحظه انجام می دهم یا نمی دهم به اندازه بزرگترین رویداد گذشته، برای هر آنچه که در آینده قرار است رخ دهد مهم است.
بسیاری از مردم از نظر شخصیت مادی به اوج کمال می رسند، اما عقل آنها به این مقام عادت ندارد و بسیاری از آدمهای دیگر برعکس.
کسی که می خواهد توده مردم را بسیج کند، آیا نباید ابتدا بازیگر نقش خویش باشد؟
وجود تنها یک آدم بی نشاط کافی است تا کل یک خانه را مسموم ساخته و فضای آن را تیره و تار سازد.
من در شناخت هر اندازه حریص باشم نمی توانم جز از طریق نگرش خود چیزی کشف کنم و به نگرش دیگران دست نمی یابم.
تنها آن کسی تحول ایجاد می کند که بتواند احساس کند که فلان چیز خوب نیست.
انسان حتی نمی تواند اندیشه های خویش را به طور کامل به گفتار درآورد.
هنرمند موضوعاتش را انتخاب می کند و این خود، شکلی از ستایش است.
ما می خواهیم ظرافت و دقت ریاضیات را تا آنجا که ممکن است در همه علوم تسری دهیم. البته با این کار قصد نداریم چیزها را بهتر بشناسیم، بلکه تنها می خواهیم با اشیاء رابطه ای انسانی برقرار کنیم.
عادت، دستان ما را هوشمندتر و هوش ما را بی دست و پاتر می سازد.
کتابی که نتواند ما را به فراسوی کتابها ببرد به چه درد می خورد؟
بهتر است بدهکار باشیم، تا اینکه با پولی که مهر و نشان ما بر آن نیست بدهی خود را بپردازیم.
انسان زمانی که همواره به گونه ای عمیق مشغول است از هر گونه گرفتاری رها است.
شخصیتهای ضعیف چون بدون برده شدن نمی توانند خدمت کنند، از خدمت کردن بیزارند.
همه انسانهای عمیق از اینکه توانسته اند همانند ماهیان جهنده در بالای امواج جست و خیز نمایند، احساس رستگاری می کنند! آنها تصور می کنند که بهترین جای هر چیز سطح آن است؛ یعنی بشره ی آن.
هیچ فاتحی به اتفاق و حادثه عقیده ندارد.
یک، هرگز حق ندارد؛ با دو، حقیقت آغاز می شود. یک، نمی تواند خود را اثبات کند، اما دو در ورای هر گونه انکار است.
نوآوری یعنی مشاهده چیزی که گرچه در برابر چشم همگان است، اما هنوز نامی ندارد و نمی تواند نامیده شود.
اصولاً مردم از روی عادت، خواهان اسمی هستند تا اشیاء برایشان قابل رؤیت باشد.
ما هنگامی که عاشق می شویم دوست داریم ضعف هایمان پنهان بمانند، البته نه به دلیل تکبر، بلکه به دلیل اینکه معشوق رنج نبرد.
آنچه که انجام می دهیم هرگز فهمیده نمی شود، بلکه تنها ستایش یا تقبیح می شود.
تحلیل نهایی حقایق انسان چیست؟ خطاهای انکارناپذیر وی.
آن کس که بزرگ است نسبت به فضایل و قضاوتهای ثانویه خود بیرحم است.
شما با هدفی بزرگ نه تنها نسبت به اعمال و قضاوت خود، بلکه نسبت به خودِ عدالت برتر می شوید.
چه چیز موجب قهرمانی است؟ همزمان به استقبال بزرگترین رنج و بزرگترین امید خود رفتن.
باید اوزان همه چیز را از نو تعیین کرد.
بزرگترین خطر در کجاست؟ در دلسوزی.
چه چیز را در دیگران دوست داری؟ امیدهایم را.
چه کسی را بد می دانی؟ آن کس که همیشه می خواهد دیگران را شرمسار می سازد.
انسانی ترین کار چیست؟ شخص را از شرمساری دور ساختن.
نشان آزادی به دست آمده چیست؟ دیگر از خود شرمسار نبودن.
من هنوز زنده ام و هنوز فکر می کنم. باید باز زندگی کنم تا باز فکر کنم.
باید بیش از پیش بیاموزم که ضرورت چیزها عین زیبایی ذاتی است. بدینسان، من در شمار کسانی خواهم بود که چیزها را زیبا می سازند.
من نمی خواهم متهم کنم؛ حتی نمی خواهم متهم کنندگان را متهم کنم. من نمی خواهم با زشتی ها سر جنگ داشته باشم.
ما مشاهده می کنیم که هر چیزی که بر سر ما آمده همیشه به نفع ما تمام شده است.
دیگران باید ابتدا ایمان به خویشتن را فرا گیرند.
تنها کاری که می توانم بکنم آن است که کمک کنم تا شما به یاد آورید و نه چیز دیگر.
آدم شرور، آدم بدبخت و آدم استثنایی نیز هر کدام باید فلسفه خود، حقوق خود و خورشیدی مخصوص به خود را داشته باشند.
در یک جا، زشتی را که نتوانسته ایم محو کنیم می پوشانیم و در جایی دیگر آن را به گونه ای تغییر می دهیم که معنایی متعالی پیدا کند.
چیزی وجود دارد که گهگاه با ما بازی می کند و آن اتفاق و تصادف است. این اتفاق گاه دست ما را چنان حرکت می دهد که زیباترین آهنگها از زیر انگشتان ما نواخته می شود.
من خوشحالم از اینکه می بینم انسانها به طور مطلق از اندیشه مرگ سر باز می زنند. من دوست دارم به آنها کمک کنم تا اندیشه زندگی هزاران بار بیشتر از این برای آنها درخور تامل شود.
ای جویندگان دانش، ای عارفان، تا زمانی که نمی توانید بر خود مسلط شوید و مالک خویش باشید، باید به غارت و فتح بپردازید.
افکارم باید مرا آگاه کند که در چه وضعیتی هستم، نه آنکه فاش سازد به کجا روانم. من بی خبری از آینده را دوست دارم و نمی خواهم به بی صبری و ملاحت چیزهای دیده و شناخته مبتلا گردم.
در حقیقت، تنها یک چیز لازم است و آن اینکه انسان با توسل به هر نوع هنر یا شعری به خرسندی و ارضای خود دست یابد.
آنهایی که همیشه از خود راضی و خشنودند، همواره آماده اند که انتقام بگیرند.
اگر می خواهید هر گونه ارزش و اعتباری را از بهترین چیزها بگیرید مانند گذشته همچنان درباره آنها سخن بگویید.
بگذار کسانی که نمی دانند چگونه خود را با تاثیر آتش ما گرم و روشن سازند، از ما بترسند.
به احتمال زیاد، دانش طی هزاران سال اسیر وجدان کاذب بوده است و زندگی متفکران بزرگ با تحقیر خود و عقده های پنهانی بسیار همراه بوده است.
امروزه همه می دانند که تحمل انتقاد نشانه بارز فرهنگ است.
توان انتقاد کردن و حفظ وجدان صادق در مخالفت با آنچه که همیشگی، سنتی و مقدس است، هنری والاتر از تحمل و تحریک انتقاد است و این هنر در فرهنگ ما به راستی بزرگ، نو و شگفت آور است.
ما باید راز هنر را گسترش داده و آن را به هنر زیستن تبدیل کنیم.
خنده یعنی دیدن درون چیزها.
فیلسوفی که حالتهای متعدد سلامتی را پیوسته از سر گذرانده و می گذراند، به همان اندازه، فلسفه های متعدد را نیز پشت سر می گذارد.
برای ما زیستن یعنی تبدیل پیوسته آنچه که هستیم و آنچه را که به ما مربوط می شود، به نور و شعله.
اکنون برای هنرمند بودن باید تلاش کرد که فراموش کنیم، نادیده بگیریم.
شاید طبیعت، (حقیقت) زنی باشد که حق دارد نخواهد اساس وجودش برملا شود.
حالا می فهمم که بهبود یافته ای، زیرا آن کس که فراموش کرد بهبود یافت.
تحمل دردی مضاعف آسانتر از دردی واحد است.
شاید شریرترین انسان باز هم در نهایت، مفیدترین آنها در جهت حفظ نوع انسان باشد، زیرا با عمل خود غرایزی را در خویش و یا دیگران فعال نگاه می دارد که بدون آنها بشریت از مدتها پیش سست و تباه شده بود.
زندگی چیز مهمی است، در پس آن چیزی هست، ظاهرش آن چیز را پنهان می کند؛ مراقب باشید.
اغلب مردم فاقد وجدان فکری هستند.
ترحم، خوشایندترین احساس برای کسانی است که غرور زیادی ندارند و امکان دستیابی به موفقیت های بزرگی هم برایشان فراهم نیست: طعمه آسان- هر موجودی که رنج می برد یک طعمه آسان است - چیزی است که آنان را شیفته می سازد.
عشق شاید طبیعی ترین و خودجوش ترین تجلی خودخواهی انسان باشد. این برداشت عامیانه باید توسط کسانی انجام شده باشد که کامروا نشده و چیزی جز اشتیاق در تملک خود نداشته اند؛ این عده احتمالاً همیشه زیاد بوده اند.
به محض اینکه فساد به جایی رخنه کند می بینیم خرافات چندگانه ای حاکم می شود.
خرافات نوعی تفکر آزاداندیشی از درجه دوم است.
مردم دورانهای فاسد، مردمی زیرک و اندیشمند و اهل تهمت و افترا هستند؛ آنها می دانند که می توان بدون استفاده از خنجر و غافلگیری کسی را کشت و همچنین می دانند که مردم آنچه را که خوب بیان شود باور می کنند.
مثل همه نیندیشیدنِ کمتر، نتیجه فهم و شعور برتر است.
ما با عذاب وجدان خود بهتر کنار می آییم تا با سابقه و شهرت بد خود.
عاشق حتی امیال هوس آلود محبوب خود را هم می بخشد.
نیاز به کسب اطمینان در برابر نوسان هول انگیز ثروت باعث می شود در برابر مرد ثروتمند و صاحب نفوذی که آماده است تا سکه ای طلا پرتاب کند دستهای آزاده ترین مردمان هم دراز شود.
تحمل انسان دارای نبوغ ناممکن است، مگر آنکه در وجودش دست کم دو ویژگی وجود داشته باشد : سپاسگزاری و پاکی.
در زمان صلح، انسان جنگجو به جان خودش می افتد.
آن کس که خویشتن را تحقیر می کند، در مقام تحقیرگر به خویشتن احترام می گذارد.
روانی که می داند دوستش دارند، اما خودش کسی را دوست ندارد، ژرفای وجودش را آشکار می کند، یعنی آن رسوبها بالا می آیند.
هر امری که روشن شده باشد، دیگر برای ما جذاب نیست.
مردن در اقیانوس از شدت تشنگی هراس انگیز است. آیا ناگزیرید بر حقیقت چنان نمک بپاشید که دیگر تشنگی را رفع نکند؟
آنچه از سر عشق انجام می شود، فراسوی نیک و بد است.
ایراد، خیانت، سوءظنی شادمانه و میل به تمسخر، همگی نشانی از سلامت است و هر امر بی قید و شرطی، نشانی از بیماری.
دیوانگی به ندرت در فردی تنها پدید می آید، اما در گروه، احزاب، جمعیت ها و دوره ها امری معمول است.
فکر به خودکشی راهی موثر برای تسلی خاطر است و با آن می توان به خوبی از پس برخی شبهای سخت برآمد.
در برابر قویترین رانه ی وجودی ما، آن ستمگر وجود ما، نه تنها خرد، بلکه وجدان هم تسلیم می شود.
ای فایده باوران، حتی شما نیز هر فایده ای را به مثابه ارابه خواست خویش دوست می دارید. آیا شما نیز از سر و صدای چرخهای آن ناراحت نیستید؟
در نهایت، عاشق هوس خویش هستیم و نه آنچه هوس کرده ایم.
خودپسندی دیگران زمانی خلاف ذوق ما است که خلاف خودپسندی ما باشد.
حماقت های هوشمندان را باور نمی کنیم؛ چه لطمه هایی به حقوق بشر!
نوعی بی گناهی در دروغ نهفته است که نشانه ای از باور نیک است.
سخن گفتن در جایی که کسی ما را نفرین می کند، کاری غیر انسانی است.
دوستی با افراد برتر تلخ است، زیرا نمی توان چیزی در قبال این دوستی به فرد داد.
نه اینکه دیگر به من دروغ نمی گویی، بلکه چون دیگر به تو اعتماد ندارم، این موضوع برایم تکان دهنده است.
گونه ای از نخوت در نیکی وجود دارد که همانند بدی، موردی استثنایی است.
«از چشم من افتاد». چرا؟ «من همسان او نیستم»؛ آیا انسانی تاکنون چنین پاسخ داده است؟
اخلاقیات گوناگون زبان اشاره عواطف است.
پیوسته در طول زمان امری پدید آمده که برای آن، زندگی بر زمین ارزشمند شده است. برای مثال، فضیلت، هنر، موسیقی، رقص، خرد، معنویت؛ خلاصه امری درهم، متعالی، عالی و الهی.
شکوه اصلی نژادهای کوشا تحمل بیکاری است.
هر جا که می خواهی مالک چیزی شوی، نباید دیگران را بفریبی.
عشق به همنوع در مقایسه با هراس از همنوع پیوسته امری بی اهمیت، تا حدودی قراردادی و ظاهری بوده است.
ناخودآگاه هنگام شنیدن سخنان فردی به زبان دیگر می کوشیم آواهای شنیده را در قالب عبارتهایی درآوریم که برای ما طنین آشناتر و معمول تری دارد.
هیچ مادری هرگز در ژرفای دل خویش تردید نمی کند که با کودک خود صاحب کسی شده است و هیچ پدری نیست که از حق خویش بگذرد و فرزند را تسلیم ارزش گذاری و مفاهیم خویش نکند.
تا زمانی که چشم تنها به حفظ امت دوخته شده باشد و رفتار غیر اخلاقی را دقیقا و صرفا در اموری جستجو کنند که موجودیت امت را به خطر می اندازد، اخلاق نوعدوستی دیگر وجود نخواهد داشت.
مجازات، کاری بس هراس انگیز است.
دردی شدیدتر از آن نیست که زمانی شاهد و آگاه باشیم و حس کنیم انسانی فوق العاده از راه خویش منحرف و به تباهی کشیده می شود.
آن کسی بزرگترین است که بتواند تنهاترین باشد، پنهان ترین، رهپویی متفاوت از دیگران، انسانی فراسوی نیک و بد، سرور فضیلت های خویش و لبریز از اراده.
احساس های عاطفی بین زن و مرد از نظر سرعت متفاوت است و به همین دلیل، سوء ظن بین زن و مرد هرگز پایان نخواهد پذیرفت.
هر بار دل خویش را سخت به بند کشیم و اسیر کنیم، می توانیم به جان خویش، آزادی های فراوانی بدهیم. کسی حرف مرا باور نمی کند، مگر آنکه از پیش آن را بداند... .
هر بار که انسان های بس هوشمند دستخوش پریشانی می شوند، بدبینی دیگران به سخن آنان آغاز می شود.
انسان های سنگین جان و سختگیر دقیقا با آنچه دیگری را سنگین تر می کند، یعنی عشق و نفرت، سبکتر می شوند و گاهی به سطح می آیند.
چنان سرد و یخ زده است که انگشت در برخورد با آن می سوزد! هر دستی که بر آن بخورد، می هراسد! و مردم به همین دلیل او را شعله ور می پندارند.
کیست که تاکنون خویشتن را برای نیک نامی خویش قربانی نکرده باشد؟
در مردم داری هیچ نشانی از نفرت انسانی نیست، اما به همین دلیل هم تحقیر انسانها بسیار است.
پختگی مرد یعنی کشف دوباره همان جدیتی که در کودکی و به هنگام بازی داشته ایم.
شرم از کاری غیر اخلاقی، پله ای از پلکانی است که در پایان آن از اخلاق گرایی خود شرم می کنیم.
اگر وجدان خویش را همانند اسبان آموزش داده باشیم، به هنگام گاز گرفتن، بوسه ای نیز بر ما خواهد زد.
ما همگی در پیشگاه خویش خود را ساده تر از آنچه هستیم، می انگاریم و با این کار، خود را از شر دیگران راحت می کنیم.
به برکت موسیقی، شورها نیز از وجود خویش کامیاب می شوند.
اگر روزی تصمیم بگیریم گوش را حتما بر بهترین استدلالها ببندیم، نشانه ای از شخصیتی قوی را در وجود خویش داریم، یعنی خواست گاه و بی گاه حماقت.
هیچ پدیده ای اخلاقی وجود ندارد، بلکه تعبیرهای اخلاقی از پدیده ها وجود دارد.
هنر، بیان عدم حضور خوی طبیعی و تجلی پیوندی برتر و قهرمان پرور است.
در جامعه سطح بالا هیچ گاه آنگونه که منطق ناب می خواهد، نباید ادعا کرد که تنها ما به طور کامل حق داریم.
وزن شعر همان قدرتی است که تمام ذرات جمله را دوباره منظم ساخته و انتخاب کلمات را ایجاب کرده، اندیشه را از نو رنگ آمیزی کرده و آن را عجیب تر، غریب تر و مبهم تر می سازد.
هنرمندان پیوسته شکل و عظمت می بخشند و جز این کاری نمی کنند. آنها به ویژه به موقعیت ها و اشیایی شکل و عظمت می بخشند که اصولاً انسان در آنها خود را خوب، بزرگ، سرمست، شاد، مقدس و عاقل می پندارد.
وقتی آدم در خودش به اندازه کافی کمدی و تراژدی دارد ترجیح می دهد که از رفتن به تئاتر پرهیز کند.
من فکر می کنم که هنرمندان غالباً نمی دانند بهترین استعداد آنها در کجاست، زیرا بسیار پر مدعا هستند و برای مثال با مشاهده گیاهان سربلند از توجه به گیاهان فروتن غافل می شوند.
جدیت ما نشان نمی دهد که سنگینی ما در کجاست و در چه مواردی از سبکباری بی بهره ایم.
فراموش نکنیم که استادان نثر تقریبا همیشه، خواه در میان همگان یا تنها برای نزدیکان خود، شاعر بوده اند. در حقیقت تنها از دریچه شعر است که می توان نثری خوب نوشت.
از میان دو سخنور، تنها آن کس که عنان اختیار به دست شور و شوق می دهد می تواند براستی منطق آرمانی خویش را به کرسی بنشاند.
در حقیقت، بیهوده گویی ها و ضعفها به آسانی مورد تقلید قرار گرفته و نیاز چندانی به تمرین قبلی نیست.
اصولاً حالتها، رفتار و شور و شوق فلاسفه همیشه فریبنده ترین عنصر اندیشه آنها بوده است.
ما نیز باید زندگی و حیاتی داشته باشیم که نسبت به خود ما حق داشته باشد. ما نیز باید آزاد و بدون ترس باشیم و با بذری که در خویشتن خویش داریم رشد کنیم و شکوفا شویم.
ارزش شور و احساسات بهتر از زهد و ریا است.
صادق بودن، حتی در شر، بهتر از گمراه شدن در اصول اخلاقی سنت است.
آن کس که می خواهد آزاده باشد، تنها از طریق توانایی های خود می تواند آزاده شود.
آزادگی هرگز با معجزه از آسمان نصیب ما نمی شود.
دربار در هر کجا که وجود داشته است قانون سخنوری و در نتیجه قانون سبک را برای نویسندگان تعیین کرده است.
باید گهگاه به کمک هنر از خود بدر آییم و فاصله بگیریم و از بالا بر خود بگرییم یا بخندیم.
انسان آزاده می تواند خوب یا بد باشد، اما انسان غیر آزاده ننگ طبیعت است و کوچکترین آرامش، خواه آسمانی یا زمینی، وجود ندارد.
آدم با اصوات می تواند مردم را به راه کج یا راه درست هدایت کند، زیرا کسی به فکر انکار صدا نمی افتد.
برای آنکه بتوانیم از حکمت خود برخوردار گردیم باید گهگاه از دیوانگی خود بهره مند شویم.
انسان با خطاهایش تربیت شده است.
در تمام دوران طولانی تاریخ بشر چیزی وحشتناک تر از احساس تنهایی وجود نداشته است.
هرجا انسان عمل کرده است، انسان خواسته است؛ تنها از طریق موجوداتی که اراده دارند می توان عمل کرد.
خواستن تنها، مکانیزمی آنقدر رایج است که تقریباً از نظر پوشیده می ماند.
یک قاضی حتی اگر بخشنده هم باشد مورد عشق قرار نمی گیرد.
بر فرض که من تو را دوست داشته باشم؛ این به تو چه ربطی دارد؟
هر اندازه یک فرد یا اندیشه وی، کلی و مطلق عمل کند به همان اندازه توده ای که تحت تاثیر این اندیشه قرار می گیرد باید همگون تر و پایین تر باشد.
انسان ممکن است در برابر یک فضیلت، چاپلوس و متملق باشد.
کشیش خلع لباس شده و جانيِ آزاد شده همیشه نقابی بر چهره دارند. آنچه که آنها نیاز دارند چهره ای بدون گذشته است.
خودخواهی، قانون نمایش (پرسپکتیو) ادراک ما است. مطابق این قانون چیزهای نزدیک، بزرگتر و سنگین تر به نظر می رسند، در حالی که وزن و اندازه همه چیزهایی که دور هستند کاهش می یابد.
بهترین چیز در یک پیروزی بزرگ آن است که فاتح را از ترس شکست آزاد می سازد.
من اکنون به اندازه کافی مقتدر هستم که شکست را تحمل کنم.
من افرادی را که در میان اشیاء تاریک پیرامون خود در جستجوی آرامش هستند می شناسم؛ یعنی کسانی که در زمان خواب، اتاق خود را تاریک می کنند یا به درون دخمه می خزند.
وقتی کسی از چیزی به طور کامل و برای مدتی طولانی صرفنظر کند، اگر تصادفاً آن را دوباره ببیند تقریباً تصور می کند که آن را دوباره کشف کرده است و شادی هر کاشفی چه باشکوه است.
هر آنچه که در طبیعت و در تاریخ برایم آشنا است با من حرف می زند، مرا می ستاید، به پیش می راند و تسکین می دهد. اما من بقیه را نمی شنوم یا آن را فوری فراموش می کنم. در حقیقت، ما همیشه چیزی را که در میان ما آشنا است می خواهیم.
ما تنها زمانی از مردم سیر می شویم که دیگر نتوانیم آنها را هضم کنیم.
شوکت و جلال زمانی زاده می شود که گروهی از مردم در ستایش از یک فرد، حجب و حیا را به کلی کنار بگذارند.
آن کس که خود را عمیق می داند تلاش می کند که واضح و شفاف باشد.
آن کس که دوست دارد به نظر توده مردم عمیق بیاید تلاش می کند که مبهم و کدر باشد.
توده مردم کف هر جایی را که نتوانند ببینند عمیق می پندارند و از غرق شدن بسیار واهمه دارند.
تاکنون قاطع ترین گشاده زبانی از آن که بوده است؟ از آنِ طبل. سلاطین تا زمانی که طبل را در اختیار دارند همیشه بهترین سخنور و بهترین برانگیزاننده توده ها باقی خواهند ماند.
در تنهایی، صداها طنین دیگری دارند.
می ترسم که حیوانات، انسان را به صورت موجودی همنوع خود که عقل سلیم را گم کرده است بدانند.
پدر و پسر بیش از مادر و دختر، نسبت به یکدیگر ملاحظه کارند.
انسان با چشمهایش نیز می شنود.
در میان نابینایان، آن کس که درازترین گوشها را دارد، پادشاه است.
آموزش را در خانواده، دانش را در جامعه و بینش را در تفکرات تنهایی می آموزند.
آنچه والا بودن یک فرد را ثابت می کند، کرده های او نیست چون بیخ و بن آنها روشن نیست و معانی گوناگونی دارند؛ والایی در ایمان به هدف و آرمان است.
بشر در این دنیا بیشتر از همه موجودات، گرفتاری و عذاب کشیده است. بهترین دلیلش هم این است که در بین تمام آنها تنها او می تواند بخندد.
آنچه در انسان بزرگ است، این است که او پل است نه غایت.
آن که بر فراز بلندترین کوه رفته باشد، خنده می زند بر همه نمایش های غمناک و واقعیت های غمناک.
اینها ضعفا هستند که اراده به سوی قدرت خودشان را به این صورت مخفی می کنند که جهان دیگری بسازند؛ در حقیقت جهان افلاطونی همین است.
در حقیقت نکته جالب هر نظریه، همان کمترین محرکی است که می توان بر آن اساس این نظریه را مردود شمرد.
زن نفرت را تا به آن پایه می آموزد که دلبری را از یاد می برد.
پیرترین و جوانترین مارها چنین می گویند : «هر جا درخت معرفت است، همانجا بهشت است».
آموختن آنچه فیلسوف است، کار دشواری است، زیرا نمی توان آن را یاد داد. باید آن را از سر تجربه دانست یا باید به این ناآگاهی افتخار کرد.
امکان ندارد شما به راه خطا نرفته باشید، اما چرا باز هم آن را حقیقت می پندارید؟
هر انسانی که بخواهد ...، در وجودش به دیگری فرمانی می دهد که اطاعت می کنند یا او باور می کند که از این فرمان پیروی کرده اند.
اراده ناآزاد، همان اسطوره است. زیرا در زندگی حقیقی، تنها اراده های قوی و ضعیف وجود دارد.
به طور مطلق، هیچ قانونی وجود ندارد.
کل روانشناسی تاکنون وابسته به پیشداوری ها و هراس های اخلاقی مانده و هرگز بی پروا به ژرفاها نرفته است.
روانشناسی بار دیگر راهی است برای رسیدن به مسایل بنیادین.
چه نیک می توانیم حواس خویش را گذرگاهی برای امور سطحی و اندیشه خویش را شهوتی خدایی برای جهش ها و خطاها بدانیم! از همان سر منزل کار دریافته ایم که ناآگاهی خویش را پاس بداریم تا از خود زندگی لذت ببریم!
هیچ کس به اندازه فردی خشمگین دروغ نمی گوید.
بسیار انگشت شمارند کسانی که مستقل باشند، زیرا این امتیاز افراد قدرتمند است.
باید خویشتن را بیازماییم تا دریابیم مهیای استقلال و فرماندهی هستیم یا خیر و این کار را باید به هنگام انجام دهیم.
والاترین نگرش های ما، هر بار که غیر منتظره به گوش کسانی برسد که برای آنها مهیا و معین نشده اند، باید و مقرر چنین است که بسان حمایت و شاید هم جنایت طنین انداز شود.
احساس خشم و احترام که از ویژگیهای جوانی است، به نظر می رسد تا زمانی که انسانها و اشیاء را به درستی جعل کند و راه گریزی برای خویش بیابد، فرد را راحت نمی گذارد، زیرا جوانی در حقیقت همان جعل و فریب است.
نباید به وطن وابسته شد، حتی اگر رنجورترین و نیازمندترین پاره از جهان باشد؛ زیرا دل کندن از وطنی پیروز چندان دشوار نیست.
رفتار شاعران با تجربه های خویش بی شرمانه است، زیرا آنها را استثمار می کنند.
در نهایت، جهان باید همان وضعی را داشته باشد که همیشه داشته است؛ یعنی امور سترگ برای بزرگان می ماند و پرتگاهها برای ژرف اندیشان، ظرافت و هراس برای ظریف اندیشان و در نهایت، تمام امور نادر برای نادران.
آن کس که به گونه ای ژرف به جهان نگریسته باشد، بی تردید می داند چه حکمتی در سطحی بودن انسانها نهفته است. این غریزه حفظ خویشتن است که به او می آموزاند، سطحی، آسان نگر و دروغین باشد.
اگر آن دستی را نبینیم که با مهربانی می کشد، نگرش ما به زندگی نادرست است.
اگر دارای شخصیت ثابتی باشیم، تجربه ای معمول داریم که پیوسته تکرار می شود.
حکیم در مقام منجم، مادام که ستارگان را بر فراز سر خویش حس نمی کند، نگرش اهل شناخت را ندارد.
نه قدرت، بلکه احساس تعالی، انسان های متعالی را پدید می آورد.
آن کس که به آرمان خویش دست یابد، از آن نیز فراتر خواهد رفت.
برخی از طاووس ها دم خویش را از دید دیگران پنهان می دارند و این کار را غرور می نامند.
باید نیک و بد را جبران کنیم، اما چرا در حق آن کس که در حق ما نیکی یا بدی روا کرده است؟
همین که معرفت خویش را به دیگری منتقل کنیم، دیگر آن را به کفایت دوست نداریم.
عشق، ویژگی والا و پنهان عاشق را آشکار می کند، یعنی همان ویژگی های نادر و استثنایی را و به این ترتیب، معشوق به آسانی در باب ویژگی های معمول او مرتکب اشتباه می شود.
در باب هر حزبی، هر چوپانی به قوچی راهنما نیاز دارد، یا خودش باید گاه و بیگاه به قوچی بدل شود.
با دهان دروغ می گوییم، اما با شکل و پوزه خویش به هنگام بیان دروغ، حقیقت را بر زبان می آوریم.
برای انسانهای سرسخت، همدلی شرم آور است، اما باارزش.
زیاده از خویش سخن گفتن، راهی است برای پنهان کردن خویشتن.
در ستایش، گستاخی بیش از سرزنش است.
دلسوزی، خنده بر لب پوینده ی راه شناخت می نشاند، درست مانند دستانی ظریف که به بدن غولها می خورد.
گاهی از سر انسان دوستی، کسیرا در آغوش می گیریم (چون نمی شود تمام انسانها را در آغوش گرفت)، اما نباید این نکته را بر آن کسی فاش کنیم که در آغوش گرفته ایم.
تا زمانی که امری یا کسی را کم ارزش می پنداریم، نفرت نمی ورزیم، بلکه تازه زمانی چنین می کنیم که آن را همسان یا برتر می دانیم.
در انتقام و عشق، زن وحشی تر از مرد است.
زن هنوز قابل دوستی نیست؛ او تنها عشق را می شناسد.
باید بدانیم که بزرگترین آزمون استقلال، همان حفظ خویشتن است.
پاداش عشق به حقیقت هم در آسمان است و هم در زمین.
زمانی انسان می خواهد همگام با نظم جاودانه باشد که خودش خوب است.
همواره پرتو اعمال نیک، شما را می پیماید؛ حتی اگر مدت زیادی از انجام آن عمل گذشته باشد. هر چقدر هم که اعمال شما فراموش و دفع شود، اشعه آن همیشه فروزان خواهد ماند.
آن که پرنده نیست نباید بر پرتگاهها آشیان سازد.
آنکه می خواهد روزی پریدن را بیاموزد، نخست باید ایستادن، راه رفتن، دویدن و بالارفتن را یاد بگیرد. پرواز را با پرواز آغاز نمی کنند.
اگر بت ها را واژگون کرده باشی کاری نکرده ای، وقتی واقعاً شهامت خواهی داشت که خوی بت پرستی را در درون خویش از میان برداشته باشی.
مردان بزرگ فقط آرمانهای خود را نمایش داده اند.
آنچه هستی باش.
دنیا نه موافق انسان است و نه مخالف [ او ]، بلکه بیطرف است.
مرغان دیگری هم هستند که بالاتر می پرند.
غم خودش ما را پیدا می کند، باید دنبال شادیها گشت.
بس نیک و عالی است که مخالفان خاص خویش را داشته باشیم!
فیلسوف چنان که ما، جانهای آزاده، درکش می کنیم، انسانی است که بیشترین مسئولیت و وجدان را برای تکامل کلی انسان دارد.
آن کس که از اساس آموزگار باشد، تمام امور را تنها در رابطه با شاگردانش جدی می پندارد، حتی خودش را.
شناخت به خاطر خود شناخت؛ این واپسین دامی است که اخلاق می گسترد و آدمی نیز سراپا اسیر آن می شود.
اگر مجبور نبودیم در راه شناخت بر بسیاری از شرم ها چیره شویم، کشش آن بسیار اندک بود.
بهتر است انسان چیزی نداند، تا اینکه بسیاری چیزها را نیمه تمام بداند. بهتر است که با عقاید خودمان یک ابله کم عقل باشیم، تا آنکه با عقاید دیگران یک مرد دانشمند به حساب آییم.
خدا زن را خلق کرد و از آن زمان دلتنگی رخت بربست، ولی چیزهای دیگر هم با دلتنگی از بین رفت! خلقت زن اشتباه دوم خدا بود.
زمستان بدون بهار، قلب عاشق شکست خورده است.
زیبایی جز اینکه نعمت خداست، دام شیطان نیز هست.
اراده یک احساس نیست، بلکه شامل احساس های گوناگون است و نمی توان آن را از اندیشه جدا کرد. در عین حال، اراده یک شور است و کسی که اراده می کند، به اشتباه اراده را با عمل یکسان می شمرد.
خطر خوشبختی در این است که آدمی در هنگام خوشبختی هر سرنوشتی را می پذیرد و هرکسی را نیز.
کسی که «دلیلی» برای زیستن دارد، با هر «وضعیتی» می سازد.
نباید وابسته به ترحم شد، زیرا انسانهای به نهایت والایی هستند که رنج و درماندگی آنان را از سر تصادف شاهد خواهیم بود.
نباید به علم وابسته شد، حتی اگر با ارزشمندترین یافته های خاص خود، قصد فریفتن ما را داشته باشد.
هر اینچ از فضا در نزد من یک معجزه است؛ هر عضو و اندیشه‌ی من خوشامد می‌گوید؛ نه یک اینچ و نه ذره‌ای از یک اینچ، دارای خدشه و خلل نیست.
ابرهای غارتگر دیرزمانی پیروز نخواهند ماند، دیر زمانی صاحب آسمان نخواهند بود و اختران را تنها به ظاهر در کام خود فرو می برند.
قدرت تهدید آمیز زمین یکسره بر گرد من فرا ایستاده بود، اما من با روح خود تغذیه کردم، قانع و سربلند تغذیه می کردم.
به پیش می رویم تا آنچه را زمین و دریا هرگز به ما نداده اند به دست آوریم.
تا کسی شهامت و تندرستی را با خود نیاورد به عرصه ی آزمایش پا نتواند گذاشت.
تو نباید آنچه را ثروت و مال می نامند گرد کنی، باید آنچه به دست می آری و هر کامیابی که نصیب می شود با دستهای گشاده به گرد خود بپراکنی.
به هیچ شوهری و هیچ زنی و هیچ یاری اعتماد نیست که اعترافات آدمی را بشنود.
در جوهر چیزها چنین نهاده اند که از ثمره ی هر توفیقی، هر چه باشد، چیزی پدید آید که مبارزه ی عظیم تری را واجب سازد.
غرق در اندیشه جهان، دیدم ذره ای که نام آن « نیکی » است استوار بسوی ابدیت می شتابد، و دریای بی کرانی که « بدی » نام دارد خود را به هر سوی می کشاند، تا ناپدید شود و بمیرد.
چه لوحه ی یادبود و چه سنگ نبشته ای بر مزار توست، ای میلیونر؟ ما ندانیم که چه سان زیستی، اما این دانیم که عمر خود را در دادوستد و در میان گروه دلالان بسر آوردی، نه رادمردی و قهرمانی از آن تست، نه نبردی و نه افتخاری.
تمام وجود آدمی بسی شایسته تر است، من درباره ی زن و مرد یکسان می سرایم.
دیگر در دل جنگل های عظیم راه نخواهیم سپرد، بلکه از میان شهرهای عظیم تر خواهیم گذشت، اکنون چیزی عظیم تر از ریزش نیاگارا در برابر ما خروشان است، سیل آدمیان.
آزادی نه چنان است که یک یا دو بار شکست، یا بارها شکست، یا بی اعتنایی و حق ناشناسی مردم، یا پیمان شکنی، و یا صف آرایی سر نیزه های زور و قدرت و سربازان و توپها و قوانین جزایی، آن را سرکوب کند و از میان بردارد.
هنگامی که آزادی جایی را ترک می کند، نخستین کسی نیست که پا بیرون می نهد و حتی دومین و سومین کس هم نیست، درنگ می کند تا همه بیرون روند، و او آخرین کس است.
هنگامی که دیگر خاطره ای از قهرمانان و شهیدان نماند، و هنگامی که حیات و جان های کردان و زنان یکسره از سرزمین رانده شوند، آنگاه آزادی یا اندیشه ی آزادی از آنجا رانده خواهد شد، و پیمان شکنان اقتدار مطلق خواهند یافت.
آیا ما پیروزی را بزرگ انگاشتیم؟ آری چنین نیز هست – اما اکنون چنین می بینیم که شکست هم، اگر از آن گریزی نباشد، بزرگ است، و مرگ و بیم نیز بزرگ اند.
خیال می کنم که همه قهرمان ها و تمامی شعرهای آزاد در هوای آزاد به تصور درآمده است.
کسی که مرا از خود براند آزرده ام نخواهد ساخت.
اکنون راز پرورانیدن برترین کسان را در می یابم، باید که در هوای آزاد نشو و نما کرد و با زمین خورد و خفت.
خرد را آخرین بار در مدرسه ها نمی آزمایند، خرد را نمی توان از کسی که صاحب آن است به کسی که از آن محروم است منتقل ساخت.
خرد از آن روح است، اثبات نمی پذیرد، خود دلیل خویشتن است.
در منظره ی اشیاه چیزی است که خرد را از درون روح بر می انگیزد.
گذشته، آینده، عظمت و عشق – اگر آنها از تو تهی هستند تو خود از آنها تهی هستی.
زمین در ابتدا گستاخ و خاموش و درک ناشدنی است، طبیعت در ابتدا گستاخ و درک ناشدنی است، نومید مشوید، راه خود را دنبال گیرید، در این راه بسی چیزهای آسمانی است که مستور و نهفته است.
پیشتر رویم! انگیزه ها بزرگتر خواهند بود.
برای روبرو شدن با طوفان، گرسنگی، بلایای طبیعی و حادثه ها باید از روش حیوانات و درختان استفاده کرد.
زندگی به من آموخت؛ بودن با کسانی که دوستشان دارم، از همه چیز با ارزش تر است.
شیفتگی ذاتی هر اتم این است که به سرچشمه ی الهی و بنیادی‌‌اش بازگردد.
من بر این باورم که دیدن یک برگ علف، کمتر از سفر به ستارگان نیست.
امروزه ساختار زندگی، بیش از آنکه برآمده از باورها باشد، در اراده‌ی رخدادهاست؛ رخدادهایی که هیچ‌گاه بنیان آن باورها قرار نگرفته‌اند.
امروزه کار ادبی به شرطی کارآمد است که عمل [=کار و تلاش] و نوشتن پیوسته به یکدیگر تبدیل شوند.
نبوغ [=هوش سرشار]، خود را به کار سپردن است.
بدون استثنا، نویسندگان بزرگ، آثار خود را در جهانی می‌پرورانند که تازه پس از آنها فرا می‌رسد.
نیروی پنهان در یک جاده‌ی روستایی، زمانی که در آن گام برداریم، متفاوت [=دیگرگون] است با زمانی که با هواپیما از رویش بگذریم.
نیروی پنهان در یک متن، زمانی که آن را بخوانیم، متفاوت [=دیگرگون] است با زمانی که از رویش نسخه‌برداری کنیم.
فقط، کسی که روی جاده گام برمی‌دارد، از نیرویی که در آن است، باخبر می‌شود.
یک نفر هرچه بیشتر در برابر امور سنّتی جبهه‌گیری کند، بی‌رحمانه‌تر [=نامهربانانه‌تر]، زندگی خصوصی‌اش را تابع [=پیرو] آن معیارهایی [=سنجه] می‌سازد که آرزو می‌کند قوانین جامعه‌ی آینده گردند.
برای اینکه شرایطی، باثبات [=پایدار] باشد، لزومی ندارد خوشایند هم باشد.
موضوع [=جستار] هر گفتگو به گونه‌ای اجتناب‌ناپذیر [=گریز‌ناپذیر]، وضع زندگی و پول شده است: گفتگو، هیچ‌گاه به نگرانی و درد و رنج افراد نمی‌کشد – اگر چنین می‌شد، دست‌کم می‌توانستند به یکدیگر کمک کنند – و نه به بیان کلّی این وضعیت.
برای منتقد [=خُرده‌گیر]، همکارانش، برترین مرجعیت را دارا هستند و نه مردم. و از آن کمتر، نسل‌های آینده.
جدل [=یک و دو کردن]، یعنی کتابی را با بکار بردن چند سخن آن، نابود کردن. هرچه کتاب، کمتر بررسی شود، بهتر است. فقط کسی که بتواند کتابی را ویران کند، می‌تواند آن را نقد کند [=بر آن خرده گیرد].
آن که مقيّد [=در بند] به آداب همنشینی و مخالفِ دروغ گفتن است، مانند کسی است که از مُد پیروی می‌کند، ولی جلیقه نمی‌پوشد.
خوشبختی، یعنی توانایی شناختِ خود، بدون ترسیدن.
هیچ اراده‌ی سالمی [=درست و بی‌گزند] وجود ندارد که تخيّل دقیق از تصویری، به همراهش نباشد.
تنها راه شناخت یک نفر، دوست داشتن او بدون هیچ امیدی است.
دو عاشق، بیش از هر چیز، به نام‌های یکدیگر وابسته‌اند.
معشوق در چشم عاشق، همیشه تک و تنهاست.
مداخله‌ها [=دست‌اندازی]، مخاطره‌ [=به خطر انداختن] کردن‌ها و آهنگِ کار سیاستمداران، اموری تکنیکی است – و نه سلحشورانه.
به تنهایی غذا خوردن، آدم را سخت و خشن می‌کند.
کشتن یک جنایتکار، شاید کاری اخلاقی باشد- ولی مشروعیت دادن [=روا دانستن] به آن، هرگز.
اگر بناست غذا ثمری داشته باشد، باید تقسیم و توزیع [=بخش و پخش] شود: مهم نیست با چه کسی: در گذشته، یک گدای سر میز، سفره را غنی می‌کرد. تنها چیزی که مهم است، بخش کردن و بخشیدن است، و نه بهانه برای گپ و گفت.
برای کسی که به انبوه نامه‌های کهن می‌نگرد، تمبری که دیرگاهی‌ست از رواج افتاده، بر پاکتی فرسوده، از خواندن ده‌ها برگ، سخن بیشتری برای گفتن دارد.
کسی که از راه فال‌گیری، جویای آینده می‌شود، نادانسته، آگاهی قلبی خود از رویدادهای آینده را که هزار بار درست‌‌تر از پیشگویی هر فال‌گیری است، نادیده می‌گیرد.
هرگز در میان موجودات، مخلوقی که برای کبوتر شدن آفریده شده، کرکس نمی شود. این ویژگی در میان هیچیک از مخلوقات نیست جز آدمیان.
هر آموزشگاهی را که باز کنید، در زندانی را بسته اید.
خوشبخت کسی است که خداوند دلی پر احساس به او ارزانی کرده باشد.
زندگی شما از زمانی آغاز می‌شود که افسار سرنوشت خویش را در دست گیرید.
چقدر عاقلند آنهایی که در عشق احمق اند.
بهشت دولتمندان از دوزخ فقرا پدید آمده است.
گاهی کار فقر و بیچارگی به جایی می رسد که رشته ها و پیوندها را می گسلد. این مرحله ای است که تیره بختان و سیاهکاران چون بدانجا رسند، درهم آمیخته و در یک کلمه که کلمه شومی است، شریک می شوند؛ این کلمه «بینوایان» است.
امید در زندگانی بشر به همان میزان اهمیت دارد که بال برای پرندگان.
لطف زن مانند ماسه خطرناک است.
عشق عبارت است از وجود یک روح در دو کالبد؛ عاملی است که دو تن را مبدل به فرشته واحدی می کند.
آدم ها تهی از توانایی نیستند، تهی از اراده اند.
هر چه از کوه بالاتر رویم، چشم انداز گسترده تری را می بینیم.
هیچ چیز به اندازه رویا در ساختن آینده موثر نیست، مدینه های فاضله ی امروز، واقعیت های فردا هستند.
انسان در جهان همچون شبح سرگردانی است که در عبور از این راه حیاتی، سایه ای از خود به یادگار نمی گذارد.
الماس را جز در ژرفای زمین نمی توان یافت و حقایق را جز در اعماق اندیشه نمی توان کشف کرد.
بدیهای اجتماع به دست ما ساخته شده است و به جای ناله بهتر است درصدد رفع آن برآییم.
در میان جانداران، هیچ حیوانی که برای کبوتر شدن به دنیا آمده، کرکس نخواهد شد؛ مگر انسان که کبوتر زاده می شود و ممکن است کرکس شود.
به کسی عشق بورز که لایق عشق تو باشد نه تشنه عشق ... چون تشنه عشق روزی سیراب می شود ...
لبخند زن در دو جا آسمانی و فرشته مانند است: یکی، هنگامی که برای اولین بار با لبخند به معشوق خود می گوید دوستت دارم و دیگر، هنگامی که برای اولین بار به روی نوزادش لبخند می زند.
شعر، ارکستر پرهیجانی است که آواز طبیعت و بشر و حوادث را به هم آمیخته است.
آزادی ما از نقطه ای شروع می شود که آزادی دیگران پایان می یابد.
کینه و تنفر را به کسانی واگذار کنید که نمی توانند دوست بدارند.
بدبختی، مربی استعداد است.
به مرگ راضی شدن، به پیروزی دست یافتن است.
تعارف و خوش آمدگویی، چیزی مانند بوسیدن از روی چادر است.
جسد دشمنی را که تشییع می کنی سنگین نیست.
خدا فقط آب را آفرید، انسان شراب را.
در بینوایی همچنان که در سرما نیز دیده می شود، افراد به یکدیگر فشرده می گردند.
شاید بتوان از هجوم سیل آسای یک ارتش ممانعت کرد، اما از هجوم اندیشه ها و باورها نمی توان جلوگیری نمود.
فقر و مسکنت، مردها را به جنایت و زنها را به فحشا سوق می دهد.
فکر کردن، شغل ذهن است، خواب دیدن، تفریح آن.
فلسفه، میکروسکوپ اندیشه ها است.
وقتی نتیجه ی انتخابات آشکار شد، یعنی رأی بالاترین مرجع آشکار شده است.
همه جا شادمانی قشر نازکی است که روی رنج و بیچارگی کشیده اند.
آینده ی کودکان بسته به تربیت پدر و مادر است.
ادبیات، راز پنهانی تمدن و شعر، راز پوشیده ی آرزوها است.
از آن در شگفتم که در سینه دلی دارند و می پندارند که آسایش و سعادت بشر جز مهر و صفا راه دیگری هم دارد.
باید درهای دانش به روی همه باز باشد، هرجا مزرعه هست، هرجا بشر هست، آنجا کتاب هم باید باشد.
بدتر از مرگ چیست؟ آن که پس از آمدنش مرگ را می جویی.
خدمت به وطن نیمی از وظیفه است و خدمت به انسانیت، نیم دیگر آن.
خوشبخت کسی است که به یکی از این دو چیز دسترسی دارد، یا کتاب های خوب و یا دوستانی که اهل کتاب باشند.
دانشمندان، علماء و بزرگان، هر یک نردبانی برای پیشرفت دارند، اما شاعران و هنرمندان، این مدارج را پروازکنان می پیمایند.
دروغ جلوه ای از شیطان است زیرا شیطان دو نام دارد: یکی شیطان و دیگری دروغ.
در هر ملت چراغی هست که به همه ی افراد نور می دهد و آن، آموزگار است.
صالح ترین فرزندان آنهایی هستند که با اعمال خود باعث افتخار پدر و مادر خود شوند.
عذاب وجدان، بدتر از مرگ در بیابان سوزان است.
علت اینکه ما از موسیقی خوشمان می آید این است که در دنیای رؤیاهای خود فرو می رویم. سرشت های عالی، موسیقی را دوست می دارند، اما بهتر می دانند که از آن به عنوان ابزاری برای رسیدن به رؤیاهای خویش استفاده کنند.
خشک سالی و بیماری در مقام مقایسه با جنگ، چیزی نیست زیرا خود این دو نیز ناشی از پیامدهای دشوار و ناهنجار جنگ هستند.
کتاب، جام جهان نما است.
گسیختن رشته ی علایق فرزندی، غریزه ی برخی از خانواده های بینوا است.
مانند پرنده باش که روی شاخه سست و ضعیف لحظه ای می نشیند و آواز می خواند و احساس می کند که شاخه می لرزد، اما به آواز خواندن خود ادامه می دهد زیرا مطمئن است که بال و پر دارد.
مرگ مهم نیست، خوشبخت نبودن مهمترین چیزها است.
مسافرت به منزله ی هر لحظه مردن و زنده شدن است.
وقتی که کیسه خالی شد، دل پر می شود.
هدف هنر امروز، زندگی است نه زیبایی.
یک پرنده ی کوچک که زیر برگها آواز می خواند برای اثبات خدا کافی است.
یک زن کامل کسی است که بداند چگونه فرمانروایی کند.
دانشمند کسی است که بکوشد تا از درد و رنج خود بکاهد.
هیچ عاملی همچون رؤیا آینده ساز نیست؛ آرزوهای امروز حقایق فردایند.
مردم، توان و نیرو دارند؛ اراده ندارند.
هر قدر روح آدمی لطیف تر و منش او عالی تر باشد، میزان یاری بیشتر خواهد بود.
ایمان داشته باش که کوچکترین محبت ها از ضعیف ترین حافظه ها پاک نمی شوند.
همیشه با زیر دستان خود با مهربانی و دوستی رفتار کنید، زیرا قلب بخشنده و مهربان، بزرگترین سرمایه است.
آنان که نمی توانند خود را اداره کنند، ناچار به پیروی از دیگرانند.
از کوچکی می خواستم بزرگ باشم.
من اشخاص زنده را کسانی می دانم که مبارزه می کنند؛ بدون مبارزه، زندگی، مرگ است.
هیچ چیز مثل بدبختی، کودکان را ساکت نمی کند.
زندگی، گلی است که عشق، شهد آن است.
سراسر وجود انسان طرحی از خداست که در زمین گام برمی‌دارد.
هرچه خدایی نیست، فرو ریختنی است.
کمک زمینی، ممکن است کمک آسمانی باشد.
یکی از دشوارترین کارها، بیرون کشیدن پیوسته ی ناپاکی از روح است [و این] کاری‌ است بس دشوار.
زمانی که دریچه ی قلب را باز کنید، روح، روشن و تابناک می‌گردد.
به همان اندازه که نسبت به شکم‌های گرسنه مهربان هستیم، برای روح‌هایی که غذا نمی‌خورند نیز دل بسوزانیم.
اندیشه به سقوط [ =ریزش ]، اندیشیدنی، غمگین‌تر از این نیست.
اندیشه ها باید همیشه به سوی آینده پیش رود. اگر خدا می‌خواست که انسان به گذشته بازگردد، یک چشم، پشت سر او می گذاشت.
انسان اندیشمند، بیشتر، انسانی بردبار است.
در تاریخی که خوبی، مروارید کمیابی‌ است، کسی که خوب بوده است از کسی که بزرگ بوده است، کمابیش، پیش می‌افتد.
روزی جهانیان، همه، دست برادری به ‌یکدیگر خواهند داد و آن، روزی ا‌ست که بدبختی و تیره روزی در گستره‌ی جهان یافت نخواهد شد.
برخی از افراد، هر چیز پاک و ناب و شادی‌آفرین را به پستی می‌کشانند.
دلیری، به کارگیری مثبت زور است و ستم، به کار بردن منفی آن.
همیشه مردم بدکار، خودشان سبب وجود بدبختی می‌شوند.
آزمندی، زنجیری‌ است که دست و پای هر آزاده‌ای را خواهد بست.
اختیار آینده‌ی آدمی هنوز بسی بیشتر به‌دست دلهاست تا به دست جانها. دوست داشتن، یگانه چیزی است که می‌تواند ابدیت را فراگیرد و سرشار سازد.
سرافرازی، ستاره‌ای‌ است که نورش دیر به زمین می‌رسد، ماهی ا‌ست که اشعه‌ی آرام و کمرنگ آن تنها بر گورها می‌تابد.
باید به طبقه‌ی پست جامعه کمک کرد، از خُرد کردن و بیزاری از آنها دست شست و به ویژه باید در آموزش و پرورش این گروه کوشید.
شکست، دایه‌ی غرور است.
رشک بردن را نادیده بگیرید و به کلی آن را فراموش کنید؛ زیرا این حس، همیشه شما را شکنجه خواهد داد.
لغزش انسان همواره تدریجی است. بدیها در وجود ما، پای حاضر آماده و نامرئی دارند. حتی کسانی از ما با ظاهر پاک و آراسته، چنین ویژگی هایی دارند.
هنگامی که بیش از اندازه به زشتی می گراییم، سنگینی وجودمان، ترازمندی، از دست داده و ما را به ژرفای پرتگاه می‌کشاند.
بزرگترین آزمون گیرنده، خداست و کوچکترین آزمون دهنده، بنده‌ی خدا.
اگر نمی‌خواهی تو را بیازمایند، کار خود را درست انجام بده.
آنچه می‌گویی بکن و آنچه می‌کنی بگو.
ای انسان، آیا می‌خواهی راستی را بیابی؟ راستی را جست و جو کن.
از لابه‌لای شدیدترین تاریکی ها، نور راستی برافروخته می شود.
برای کسی که در تصور زندگی می‌کند، راستی، بدبو است. آن که تشنه‌ی چاپلوسی‌ است، حیرت می‌آشامد و راستی، قی می کند [=برمی گرداند].
کسی که در زندگی، هدف والا و ارجمند دارد، هرگز به دامن تسلیم و ناپاکی نخواهد غلتید.
پیش از آنکه خزان از راه برسد، از هر بهار بهره مند شو.
مردن، ناگوار نیست، بلکه راه زندگی را ندانستن ناگوارتر از مرگ است.
نمی‌دانید تا چه اندازه، خودباوری سبب باور به هر چیز دیگر می‌شود.
اگر چشم و هم چشمی در زندگی بشر نبود، نه نوآوری‌ای می‌شد و نه کشفی.
چشم و هم چشمی درست، سبب درست کردن افراد و در نتیجه، سامان یافتن جامعه است.
هرکس ارزش خود را خود، تعیین می‌کند.
انسان راستگو، خوش سیماتر است، سرنوشت، او را چنین نقش کرده و خورشید شامگاهی تا حد خداوندی، سزاوار ستایش.
من مردی اندیشنده‌ام که درد را می‌شناسد.
زندگی، بدبختی، گوشه نشینی، سرگردانی و تهیدستی، میادین کارزاری‌اند که قهرمانان آن، قهرمانان نادیدنی آن، گاه به مراتب نیرومندتر از قهرمانان نامی هستند.
زیبایی که با دانش همراه نباشد، به گلی بی‌عطر و بو می‌ماند.
بدون زشتی، زیبایی معنایی [ =چمی ] ندارد.
شما یک ستاره را به دو دلیل می‌نگرید: برای آنکه درخشان است و برای آنکه نفوذناپذیر است. نزدیک به خود درخشندگی‌ای دلنوازتر و رازی بزر‌تر دارید و آن، زن است.
زندگی بدون زن در نظر من گلستانی بدون گل و عطری بدون بو و خواب آسوده‌ای بدون رویای خوش، بیش نیست.
هر زن پاکدامنی، زیبا و دلپسند است.
زندگانی، گل است و عشق، عسل آن.
عشق، یک نفس آسمانی از هوای بهشت است.
خدا پایان شکوه جهان آفرینش است، عشق، پایان شکوه آدمی.
انسان، نیازمند عشق است.
خلاصه [ =کوتاه ] کردن جهان آفرینش در یک نفر و بزرگ کردن یک نفر تا مقام خدایی، عشق یعنی این.
عشق، قانون و شهوت، دام است.
برای عشق هیچ چیز کفایت نمی‌کند. عاشق، نیک بختی دارد، بهشت می‌خواهد، بهشت دارد، آسمان می‌خواهد.
عشق، زشت و زیبا نمی‌شناسد.
عشق پاک، می تواند نیکبخت‌ترین و دل‌انگیزترین زندگی را به وجود آورد.
جان آدمی چه اندوهگین است، هنگامی که اندوه‌اش از عشق است.
عشق راستین هرگز فرو نمی‌نشیند. روی هیزم سوخته را خاکستر می‌گیرد، ولی ستارگان، تابناکی خود را از دست نمی‌دهند.
ازدواج چیز شگفت آوری‌ است، گاه شیران را روباه و گاه روبهان را شیر می‌کند.
گل شادی‌بخش زندگی، تنها با تبسم ملکوتی [ =آسمانی ] کودک شکفته می‌شود.
ما فرزندان خود را بسیار بیش از آنکه آنها ما را دوست می‌دارند، دوست داریم.
بهترین دوستان من کسانی هستند که پیشانی و ابروهای آنها باز است.
کسی که مورد توجه مردم قرار گیرد، ممکن نیست سبب برانگیختن خشم و کینه ی دشمنان نشود.
دوستان از ستایش بسیار زود خسته می‌شوند، ولی دشمنان از دشنام دادن هرگز خسته نمی‌شوند. دشنام زیانی نمی‌رساند و دشمنان از این بی‌خبرند. آنها نمی‌توانند از ناسزاگویی خودداری کنند و این، زیبایی کار است.
درد و رنج، کوتاه است و زودگذر؛ برای فراموشی، اینها لازمه‌ی زندگی‌اند و گرانترین گورها جز حفره‌ای تاریک نیست.
اگر انسان بتواند رنج را نیز به‌مانند شهری ترک گوید، می‌تواند خوشبختی را از سر گیرد.
سرمشق [ =نمونه‌ی ] چکامه سرا یکی است، طبیعت و رهبر او یکی‌ است، راستی.
در نوشتن از آنچه دیگران نوشته‌اند، نباید یاری خواست، بلکه از جان و دل خویشتن است که باید یاری جست.
تاریخ می‌آید و می‌رود، ولی هنر باقی می‌ماند.
از دیده ی هنر، هیچ چیزی زشت نیست.
هنر می‌تواند نگهدار و نگهبان هر گوهری باشد.
بدون دادگری، هیچ گونه پیشداوری درست نیست.
به باور من، هر چکامه سرای راستین باید با دیدگاههایی که از حقایق ابدی در او به ‌وجود می‌آید، بر همه‌ی اندیشه‌های زمان خود، چیره و توانا باشد.
هنر، سرافرازی و شادمانی‌ است.
هنر، آتشی‌ است که در طوفان، برافروخته است و آسمان آبی را روشن می‌سازد.
خنده، خورشیدی است که زمستان را از نژاد انسانی دور می‌کند.
بدون امید، هزار آسمان فراوانی هم دیناری نمی ارزد.
تلاش و کوشش دو گونه است: تلاش درونی، که همانا اندیشیدن است و تلاش بیرونی، که همانا کردار است. این دو چیز همراه با یکدیگر، انسان را به نتیجه ی دلخواه می رساند.
دنیای گمان، دنیایی راستین و جاودانه است و این دنیای فانی و بی‌ارزش، تنها سایه‌ی ناچیزی از آن.
فراموش کردن و بخشودن، تنها هنر زیستن در بهشت است.
گرانقدرترین کارها این است که اجازه دهیم دیگری از روبروی ما بگذرد.
بی‌نهایت را در کف دست‌تان و ابدیت را در یک ساعت نگاه دارید.
دنیا را در یک سنگریزه و بهشت را در یک شاخه، تنها یک شاخه گل صحرایی تماشا کن. بی‌کرانگی را در کف دستانت بگذار، که ابدیت، همین یک ساعت است.
برای به دست آوردن گلهای کوچک باید سالها تلاش کرد.
می توان دنیا را در یک ذره ی ماسه مشاهده نمود و بهشت را در یک گل وحشی؛ می توان ابدیت را دست گرفت و جاودانگی را در یک ساعت جا داد.
والاترین عمل این است که دیگران را بر خود مقدم بدانیم.
کسی که باورهای خود را هرگز تغییر نمی دهد همچون آب راکدی است که در آن، کرمها لانه می کنند.
اگر بخواهیم احساسات خود را در زندان وجودمان پنهان کنیم، یک روز سرانجام ریشه‌های عشق، خودشان را از ژرفای گور بیرون خواهند کشید.
نخستین تلاش من در مورد آزادی اراده، باور کردن این موهبت خواهد بود.
اصلی در روانشناسی می‌گوید که اگر تصویری از خواسته‌ی خود را در ذهن ترسیم کنید و آن تصویر را به اندازه‌ی کافی در آنجا نگاه دارید، دیری نمی‌پاید که خواسته‌ی شما به طور دقیق، برآورده می‌شود.
بنیادی‌ترین اصل در طبیعت آدمی، اشتیاق [=آرزو] فراوان اوست به گرامی داشته شدن.
بزرگترین کشف نسل امروز این است که انسان می تواند با تغییر ذهنیت خود، زندگی خود را تغییر دهد.
مردان شجاع فرصت می آفرینند، ترسوها و ضعیف ها منتظر فرصت می نشینند.
عاقل کسی است که می داند چه کارهایی را باید کنار بگذارد.
بزرگترین کشف عصر ما این است که انسانها می توانند با اصلاح نگرشهای ذهنی خود، زندگانی خویش را اصلاح کنند.
وقتی که تصمیمی گرفته شد و بدون معطلی به مرحله اجرا درآمد، به طور کلی نگرانی و استرس نسبت به نتیجه و سرانجام کار از بین می رود.
اتفاقات ناگوار را همان گونه که رخ داده بپذیر، زیرا پذیرفتن آنچه رخ داده اولین قدم برای پیروز شدن و غلبه بر نتایج دردناک است.
ما تنها به وسیله گرفتن تصمیم قادر به تغییر احساسات خود نیستیم، بلکه اگر در عین حال که تصمیم می گیریم قادر به دگرگون کردن اعمال خود باشیم، نتیجه خواهیم گرفت.
شاد و بانشاط باشید، بگویید و بشنوید و به غم و غصه مجالی برای خودنمایی ندهید.
با کمی مبارزه قادریم آن چیزهایی را که شر نامیده می شوند تبدیل به خیر کنیم.
هر انسان عادی تنها از یک دهم استعدادها و قدرت فکری خود استفاده می کند.
بشر امروزی هنور نتوانسته به آنچه که باید باشد و می تواند باشد دست یابد و این تنها به دلیل قانع بودن انسان به آن قسمتی از سعادت است که به نظرش کافی می آید.
ناخوشی ها و بیماریهای ما قادرند به گونه ای پیش بینی ناپذیر به ما کمک کنند!
اعتقاد و باور دینی یکی از نیروهایی است که بشر به کمک آن زندگی می کند و اگر آن را به طور کامل از دست بدهد نتیجه ای جز سقوط ابناء بشری به همراه نخواهد داشت.
امواج خروشان سطح اقیانوس هرگز سکون و آرامش اعماق آن را بر هم نمی زند.
ایمان و باور ما در ابتدای هر مسئولیت دشواری تنها عاملی است که موفقیت نهایی مان را تضمین می کند.
زمانی که انتظار بهترین پیشامد را دارید، نیرویی مغناطیسی از مغزتان خارج می شود که بهترین ها را جذب می کند. اگر انتظار بدترین ها را داشته باشید از مغز قدرت دافعه ا ی رها می کنید که سبب می شود بهترین ها از شما بگریزد؛ حیرت انگیز است.
بسیاری از مردم می اندیشند که در حال اندیشیدن هستند، در حالی که سرگرم بازآرایی و تنظیم پیشداوری ها و تعصباتشان می باشند.
پذیرش آنچه رخ داده است، نخستین گام در غلبه بر پیامدهای هر گونه بدشانسی است.
فلسفه، والاترین و روشن ترین خواسته ی بشر است.
هر کس باید برای تمرین، هر روز دست کم دو کار را که از آن نفرت دارد انجام دهد.
انگیزه نهانی تمام کارهایی که بیشتر مردم انجام می دهند این است که چگونه شادی را به دست آورند، چگونه آن را نگه دارند و چگونه آن را بهبود بخشند.
هنر عاقل بودن عبارت است از هنر آگاهی از اینکه نسبت به چه چیزهایی چشم پوشی کنید.
تنها یک دلیل برای شکست انسان وجود دارد و آن کمبود ایمان فرد به خودِ واقعی اش است.
همه ما آمادگی داریم تا به دلایلی، کارهای وحشیانه و به دور از تمدن انجام دهیم. تفاوت بین یک آدم خوب و یک آدم بد در برگزیدن آن دلیل است.
ژرف ترین اصل طبیعت انسان، اشتیاق و میل شدید او به قدردانی شدن است.
تا زمانی که قلب شما نخواهد، به طور یقین مغزتان هرگز به چیزی باور پیدا نمی کند.
مغز ما یک دینام هزار ولتی است که متاسفانه بیشتر از یک چراغ موشی از آن استفاده نمی کنیم.
خوشبختی در جستجوی خوشبختی است نه یافتن آن.
خوشبختی، نشانه ی تندرستی روح است.
پیشامدهای باور نکردنی و بحرانهای بزرگ به ما نشان می دهند که سرچشمه های زندگی ما از آنچه می پنداشتیم باشکوه ترند.
از زندگی نترسید، باور داشته باشید، زندگی ارزش زیستن را دارد و باورتان در آفرینش این حقیقت به شما کمک خواهد کرد.
آواز خواندن، نتیجه ی شادمانی ما نیست، بلکه چون آواز می خوانیم، شادمانیم.
اگر ملتی چیزی را بر آزادی ترجیح دهند، همه چیز را از دست خواهند داد.
پول مانند حس ششم است که در صورت نبود آن، دیگر حواس پنجگانه به خوبی کار نمی‌کنند.
مردم حتی زمانی هم که از شما می خواهند معایب شان را آشکارا به آنها بگویید، انتظار ستایش و تحسین دارند.
درد پیری، انحطاط روحی و جسمانی آن نیست، بلکه بار خاطرات آن است.
تا پیش از ازدواج تنها مرگ می تواند دو عاشق دلداده را از هم جدا کند، اما بعد از ازدواج کمابیش هر چیزی می تواند سبب جدایی آنان شود!
با کمی عقل، اندکی گذشت و مقداری اخلاق خوب خوشبخت ترین فرد دنیا خواهید بود.
پول مانند حس ششم است که بدون آن نمی توان از پنج حس دیگر به گونه ای کامل استفاده کرد. بدون درآمد کافی، نیمی از امکانات زندگی از ما گرفته خواهد شد.
کمی عقل سلیم، اندکی گذشت و قدری خوش خلقی داشته باشید، آن وقت خواهید دید در این دنیا چقدر آسوده و خوشبخت هستید.
فاجعه بزرگ زندگی در مرگ انسان نیست، در دست شستن از عشق ورزیدن است.
زندگی، جالب و در عین حال، مسخره است. اگر از پذیرش بهترین چیزهای آن سر باز بزنید، چه بسا همین، روزی شما می شود.
یک چیز جالب در مورد زندگی این است که بیشتر زمانها، چیزهایی را که از آنها دوری می کنید، به اندازه ی فراوان به شما می دهد.
آن کس که جرات انجام کارهای شایسته را دارد، انسان است.
من همیشه تمایل دارم که از اشخاص نجیب پیروی کرده و از آنان چیز بیاموزم.
از دست دادن امیدی پوچ و محال، خود موفقیت و پیشرفتی بزرگ است.
مردم بینوا و تیره بخت، درمانی جز امید ندارند.
گذشت، خیر و برکتی‌ست دو جانبه، که هم دهنده و هم دریافت کننده را بهره‌مند می‌کند.
گذشت، نیرومندترین مولد نیروی جهان است.
هنگامی که گفتگو کردن، کاری از پیش نمی‌برد، سکوت بهتر است.
افراد پرشتاب و ناشکیبا، بسیار ناتوان و بیچاره‌اند. کدام زخم تاکنون با شتاب و بی‌تابی بهبود یافته است.
ما به سبب بی‌خبری از شیوه‌ی کار جهان، بیشتر، چیزهایی را خواستاریم که به زیان ماست و کردگار یکتا به سبب مصلحت‌مان، از برآورده ساختن آن، سر باز می‌زند.
در جستجوی گناهکار در ستارگان نباشید، سبب در خود ماست.
صورت شما کتابی است که مردم می توانند از آن چیزهای عجیب بخوانند.
آدم تبهکار می رود، ولی زیانهایش بعد از او می ماند.
دیوانه خودش را عاقل می پندارد و عاقل هم می داند که دیوانه ای بیش نیست.
حقیقت را همانطور که هست، بپذیر.
هنگامی که فقر از در وارد شود، عشق از پنجره می گریزد.
آنچه را داریم و از آن لذت می بریم، چنان که باید ارج نمی نهیم و قدر آن را نمی شناسیم و چون از دست برود به ارزش آن پی می بریم. در این هنگام است که به این حقیقت دست می یابیم که تا مالک چیزی هستیم از مالکیت خود بی خبریم.
بودن یا نبودن؛ مساله اینست.
دنیا مانند یک تماشاخانه است؛ هر کس نقش خود را بازی می کند و سپس مخفی می شود.
دنیا یکسره صحنه بازی است و همه بازیگران آن به نوبت می آیند و می روند و نقش خود را به دیگری می سپارند.
گریه ما در هنگام تولد از آن است که به صحنه بزرگ جنون و حماقت وارد شده ایم.
زنبور هر قدر زیاد باشد، گل از آن بیشتر است و دلهای ماتم زده هر اندازه باشند، قلبهای شاد زیادترند.
تشویق ها، رویاها، آه ها، آرزوها و اشکها از همراهان جدایی ناپذیر عشق اند.
عشق در حقیقت عذاب است، ولی محروم بودن از عشق، مرگ است.
دشمنان بسیار دارید که نمی دانند چرا دشمن شما هستند؛ همچون سگهای ولگرد هنگامی که رفیقشان بانگ بردارد، آنان نیز بانگ بر می دارند.
کینه پنهان نمی ماند.
بالاتر از همه چیز این است که با خودمان صادق باشیم.
چیزی که در زن مرا تسخیر می کند مهربانی اوست، نه روی زیبایش؛ من زنی را بیشتر دوست دارم که مهربانتر باشد.
یک زن چیزی جز شوهر نمی خواهد، ولی وقتی به او رسید همه چیز می خواهد.
چاپلوسی خوراک ابلهان است.
هرگز از شنیدن آنچه که شرافتمندانه انجام داده ای، شرم نداشته باش.
باید ترسید؛ آنگاه که مستبدان مهربان می شوند.
آنان که پیروز می شوند، همان کسانی هستند که از مشورت دوستان بهره می برند.
به همه عشق بورز، به تعداد کمی اعتماد کن و به هیچ کس بدی نکن.
عده ای بزرگ زاده می شوند، عده ای بزرگی را به دست می آورند و عده ای بزرگی را بدون آنکه بخواهند با خود دارند.
برای آنچه که انجام داده ای، غم خوردن بی فایده است.
اگر شرافتم را از دست بدهم، وجودم را از دست داده ام.
شرافتم را از من بگیر و بنگر که چگونه زندگی من تباه می شود.
عادل باش و هراسی به دل راه نده.
عشق ما را می کشد تا دوباره حیاتمان بخشد.
از تیز ترین چاقو هم اگر استفاده نشود، کند می گردد.
فصیح ترین زبان، عمل است.
نصایح دوستانه، پایان بخش اندوه ماست.
جنبش، اهرم دگرگونی است.
خدا عشق را به شما هدیه نداد تا آن را در قلب خویش نگه دارید؛ عشقی که ابراز نشود، عشق نیست.
کوره را برای سوزاندن دشمنان خود آنقدر شعله ور نکن که شعله اش خودت را بسوزاند.
داشتن فرزندانی ناسپاس بسیار بدتر از دندان تیز افعی است.
سر بر گریبان فرو بر، از دل خویش بپرس آنچه را که می داند.
کدامین کس عاشق گشته، لیک نه در نگاه نخست؟
در آن زمان که به شدت احساس تنهایی می کنی، مطمئن باش که یکی برای دیدنت لحظه شماری می کند.
هیچ چیز خوب یا بد نیست، بلکه شیوه اندیشیدن ما است که آنها را نیک یا ناپسند جلوه گر می کند.
یقین است که رفتار حکیمانه با وضع جاهلانه همچون بیماری از یک شخص به شخص دیگر سرایت می کند؛ پس لازم است که مردمان مراقب انتخاب همنشینان خود باشند.
من وقت را تلف کرده ام و اینک وقت، مرا تلف می کند.
تا به حال هیچ فیلسوفی قدم به عرصه خاک نگذاشته که بتواند دندان درد را تاب آورد.
عشق حقیقی هیچگاه یکنواخت و آرام پیش نمی رود.
آنان که عشق خود را آشکار نکنند معشوق نخواهند بود.
کسی را که دوست داری رهایش کن؛ اگر سوی تو بازگشت از آن توست و اگر بازنگشت، از ابتدا برای تو نبوده است.
وجود ما به منزله باغی است که اراده ی ما باغبان آن است.
دوستانی که داری و آنان را آزموده ای، با قلاب های پولادین به جان و دل خود پیوسته نگاه دار.
دوستی نعمت گرانبهایی است، خوشبختی را دو برابر می کند و بدبختی را کاهش می دهد.
یک بار دیگر، دوستان عزیز، یک بار دیگر برق آسا حمله کنید!
شکوه دنیوی همچون دایره ای است بر سطح آب که لحظه به لحظه به بزرگی آن افزوده می شود و سپس در نهایتِ بزرگی، هیچ می شود.
بر این باورم که سرنوشت انسان را تنها محبت مشخص می کند و بس.
لبخند می تواند جراحت اخمی را بهبود بخشد.
به شخصی که به هیچ کس اعتماد ندارد اطمینان نداشته باشید!
مرگ را فراخوان و فتنه ی خفته جنگ را بیدار کن.
داشتن دانش بهتر از داشتن ثروت است، اما نداشتن ثروت بدتر از نداشتن دانش است.
دیرگاهی که مرگش فرارسید، ذره ذره از پیکرش ستاره بساز! آنگاه طاق نیلگون آسمان را چراغانی خواهد کرد تا جهان عاشق به شب تبدیل شود و هیچ انسانی به ستایش خورشید خودپرست ننشیند.
عشق و فروتنی، جامه ای برازنده ی مرشدی پرهیزگار باشد، نه سزاوار جاه طلبی مغرور.
من از خوشبختی های این جهان بهرمند گردیده ام زیرا در زندگی عاشق شده ام.
فقر در کوی هنرمندان و رنجبران راه ندارد و شادمانی در خانه ای است که مهربانی در آنجا حکومت می کند.
فروتنی، نردبان بزرگی و بلندی است.
افرادی که توانایی لبخند زدن و خندیدن دارند، موجوداتی برتر هستند.
عشق، بیشتر گونه ای عذاب است، اما بی بهره بودن از آن مرگ است.
سقوط ژرفتر، آن گونه که رایج است، به خوشبختی بیشتر منتهی می شود.
صبر عبارت است از حفظ آرامش برای رسیدن به نتیجه.
هیچ چیز وجود ندارد، مگر اندیشه ای که آن را می سازد.
زمانی که گفتم تا آخر عمر مجرد می مانم نمی دانستم آنقدر عمر می کنم که ازدواج کنم.
اشتباه را محکوم کن نه آنکه را اشتباه از او سر زده است.
اگر تمام شب برای دیدن خورشید گریه کنی لذت دیدن ستاره ها را از دست خواهی داد!
زمانی که فکر می کنی توی آسمون یک ستاره هم نداری، یکی یه گوشه ی دنیا هست که برای دیدنت لحظه شماری می کنه!
عشق مثل آبه، می تونی تو دستات قایمش کنی، اما یه روز دستاتو باز می کنی می بینی همش چکیده بی اینکه بفهمی دستت پر از خاطرست.
عشق، فریب زمان را نمی خورد، حتی اگر لبان و گونه ی سرخ او زیر تیغ داس قرار گیرد. عشق با گذشت ساعتها و هفته های کوتاه تغییر نمی یابد، بلکه تا پایان هستی ادامه خواهد داشت.
سه جمله برای دستیابی به موفقیت: 1) بیشتر از دیگران بدان 2) بیشتر از دیگران کار کن 3) کمتر از دیگران توقع داشته باش
اگر فضیلتی ندارید، وانمود کنید که [ آن را ] دارید.
آنان که توان آزردن دارند و هیچ کس را نمی آزارند به درستی که وارثان شکوه ملکوتند.
کسی را که دوست داری آزادش بگذار، اگر از آن تو باشد باز می گردد، وگرنه بدان که از ابتدا از آن تو نبوده است.
تردیدها به ما خیانت می کنند، ما را از تلاش به دور می سازند و از پیروزی هایی که به احتمال زیاد نصیب ما خواهد شد محروم می سازند.
عدالت قابل تربیت [ برای منافع خودمان ] نیست. هر کاری که انجام دهیم نتیجه آن را می بینیم و خطاهایی که از ما سر می زند تازیانه ای را به وجود می آورد که با آن مجازات می شویم.
پول کالایی است که می توان با آن به همه جا وارد شد و همه چیز را به دست آورد، جز شرافت و سعادت.
هر کس فقیر و قانع باشد، ثروتمند است.
ای فتنه و فساد، تو چه زود در اندیشه مردان ناامید رخنه می کنی.
ما از جنس رویاهایمان هستیم.
این قانون طبیعت است که هیچ کس به تنهایی نمی تواند خوشبخت باشد، بلکه خوشبختی و سعادت را باید در سعادت و خوشبختی دیگران جستجو کرد.
اگر قرار است زندگی خود را برای چیزی خرج کنیم، بهتر است که آن را خرج لطافت یک لبخند و یا نوازشی عاشقانه کنیم.
روزگار [ مانند ] دریایی است که کشتی زندگی ما بر روی آن به طرف ساحل هدف می رود. این دریای بزرگ همیشه در [ حال ] جزر و مد است. اگر امروز آرام باشد، به طور حتم فردا طوفانی خواهد بود. بنابراین وقتی آرام است، [ باید ] فرصت را غنیمت شماریم.
هیچ میراثی گرانبهاتر از راستی و درستی نیست. 
ما در طول عمرمان مثل بازیگرانی هستیم که چند لحظه ای روی صحنه ظاهر می شویم.
از دست دادن امیدی پوچ و آرزویی دست نایافتنی، خود، کامیابی و پیشرفت بزرگی است.
فرد خردمند و هوشیار، هرجا گام نهد، نیک بختی و آسودگی خاطر، همراه او است؛ زیرا در جهان به جز خوبی و زیبایی، چیزی نمی بیند.
چه شاهکاری است هر انسان.
یک قلب سرزنده، زندگی دراز دارد.
عشق جستجو شده خوب است، ولی عشق داده شده بدون جستجو بهتر است.
اگر بمب‌گذار با بمب خودش کشته شود، دیگر احساس بدی نخواهیم داشت.
تردیدهای ما خائنانی هستند که با ایجاد ترس در درونمان، ما را از تلاش باز می دارند و در نتیجه، سبب می شوند که نتایج دلخواه را به دست نیاوریم.
باید توانایی پذیرش رویدادها را داشته باشیم.
هرآنچه با نادرستی به دست آید، سازواری ناپسندی خواهد داشت.
بُرد، با آن کنشی است که برای انجام اش همت گماشته شده است. شادی و مسرت روح، در گرو کردار و کنش است.
آوایی که از ژرفای وجودمان می شنویم، روح امیدوار را ناامید نخواهد کرد.
خوشبختی، چیزی‌ست که در وجود شماست و از دیدگاه شما سرچشمه می‌گیرد.
کمبود فرصتی وجود ندارد که با آنچه عاشق آن هستیم، زندگی خود را بسازیم، فقط کمبود اراده وجود دارد تا سبب روی دادن آن شود.
امکانات در دسترس یا دسترسی‌ناپذیر، سطح کامیابی و خوشبختی شما را تعیین نمی‌کند؛ بلکه آنچه که درست می‌دانید، تعیین کننده‌ی سطح کامیابی و خوشبختی شماست.
از داوری درباره‌ی اهمیت یا ارزش دیگران بر اساس آنچه شما آن را طبیعی و عادی به شمار می‌آورید، بپرهیزید.
همواره در اکنون و اینجا به سر ببرید؛ جای دیگری برای بودن وجود ندارد.
هنگامی که با شور و اشتیاق، با کاری که به شدت آن را دوست داریم، درگیر می‌شویم، اندیشه‌های ما دگرگون می‌شود و محدودیت‌ها را به هر شکل ممکن از خود می‌راند.
در درون شما فردی بزرگ‌‌تر که قدر و اهمیت او هرگز برای شما قابل تصور نیست، آشیان دارد.
به باور من، به جای ترس از گذشت زمان، می‌توان هر روز را با راستی، سازش و آرامش و عشق سپری کرد.
از چشم‌انداز ابدیت به همه چیز بنگرید تا مشاهدات شما از زمان تاثیر نپذیرد.
تا می‌توانید نیروی عشق را در وجود خود و دیگران، گسترش دهید و اندیشه‌های برگرفته از خشم و دشمنی و داروی را مهار کنید.
به جای تردید و دودلی و یا تلاش برای کشف اسرار نظام هستی، آن را باور کنید و از خشنودی و خرسندی‌ای که میوه و ثمره‌ی این باور است، بهره‌مند شوید.
هیچ بانگی شیرین‌تر از بانگ خنده، به ویژه خنده‌ی کودک نیست.
من از گفتگو و همنشینی با افرادی که بتوانند بیشتر بخندند و همین واکنش را در من برانگیزند، بسیار لذت می‌برم.
با تلاشی آگاهانه، خنده را به کردار و رفتار هر روزتان بیامیزید. نگذارید که روزی بدون خنده و آرامش برآمده از آن، سپری شود.
خودتان باشید و با پیروی از آنچه می‌دانید، هماهنگ با ذات معنوی خویش، درست زندگی کنید.
خودتان باشید؛ برای خود، احترام قائل شوید و بین انسجام و یکپارچگی شخصیت خویش و رفتار روزانه‌تان، هماهنگی بیافرینید.
هر بار که شراره‌های خشم در درون‌تان جرقه می‌زند، تردید نکنید که به سوی باتلاقی زمین‌گیر کننده گام برمی‌دارید.
گذشت، بار سنگین دشمنی و کینه‌توزی را از دوش شما برمی‌دارد و فضای ذهن‌تان را برای اندیشه‌های مثبت و سازنده، پاک و روشن می‌سازد.
زیستن در پرتو بخشش و گذشت و بهره‌گیری از آن در هر روز از زندگی، راهی‌ست برای مهار امیال نفسانی و پرورش عشق و مهربانی.
مدار جهان، بر گذشت و بخشودگی می‌گردد.
آنچه را که بتوانیم در دنیای پندار ببینیم، در هشیاری نیز دست یافتنی است.
همواره به یاد داشته باشید که شما همان می‌شوید که می‌پندارید باید بشوید. بنابراین، اندیشه‌هایی که بذر شک و دودلی را در کشتزار ذهن‌تان می‌کارند، از خود برانید.
از یاد نبرید که چاشنی زندگی، انجام کارهای تازه است که فقط با برانگیختن نیروی تخیل، عملی می‌شود.
بین دانستن یک نکته و دانستن درباره‌ی آن نکته، تفاوت بسیار است.
به راستی، همه‌ی معجزه‌ها نتیجه‌ی تغییر جهت از تردید به سوی آگاهی‌ست.
شما نمی‌توانید با تلاش و کوشش دیگران، چیزی بیاموزید.
تا هنگامی که دیدگاه‌ دیگران را بر پایه‌ی آگاهی خویش نپذیرید، حتی بزرگترین استادان جهان هم نمی‌توانند چیزی به شما بیاموزند.
پیش از بیان درستی یک چیز و پیروی از آن، بکوشید ذهن خود را به تجربه‌ی مستقیم هر چیز متمرکز کنید.
از نیرو بخشیدن به چیزهایی که به آن باور ندارید و می‌دانید که برای شما مفید و سودمند نیست، بپرهیزید.
رهبران راستین، با نام و نشان شناخته نمی‌شوند. نام‌ها و نشان‌ها برانگیخته از خودخواهی و خودپرستی است.
رهبران راستین، از باور مردم لذت می‌برند، در حالی که دروغگویی، چرب‌زبانی و قدرت که زاییده‌ی خودپرستی است، از نشانه‌های رهبران دروغین به شمار می‌رود.
پیش از کسب اعتماد دیگران، اعتماد خودتان را به آنان نشان دهید.
هرچه خانه‌ی دل را از آرامش بیشتر لبریز کنید، آسیب‌پذیری‌تان در برابر دشمنی و بدخواهی دیگران کمتر می‌شود.
هر روز، سازش و آرامش بیشتری را به زندگی‌تان فراخوانید.
از یاد نبرید که در برابر هر کار غیر انسانی، هزاران کار برآمده از مهربانی و گذشت و خیرخواهی وجود دارد.
سنجش خود با دیگران در هر زمان و در هر شرایط، کاری پوچ و نابخردانه است.
انسان برای دستیابی به آسودگی خیال، رفاه، آسایش و همه‌ی چیزهای نیکو، تنها باید خودش باشد و مسئولیت همه‌ی احساسات خویش را بر دوش خود بگذارد.
به منش و ویژگی‌های خاص خود ارج نهید و با اندیشه‌هایی که شما را به سنجش فرا می‌خواند، به رویارویی برخیزید.
فراموش نکنید که شما با سنجش، افسار زندگی‌تان را به دستان افرادی که خود را با آنان می‌سنجید، می‌سپارید.
اگر آن اندازه که می‌خواهید بااستعداد و یا کارآمد نیستید، به خود یادآور شوید که این وضعیت، به دلیل کمبود و کاستی‌تان نیست، بلکه به سبب واکنش خاص و یا تجربه‌ی شما نسبت به آن رویداد است.
روشن‌بینی؛ چیزی نیست که در موقعیت نیلوفر آبی در غاری بر فراز قله‌ی هیمالیا یافت شود و یا آن را از یک مرشد و با یک کتاب و یا یک دوره‌ی آموزشی، کسب کنید؛ بلکه صرفاً نگرشی‌ست نسبت به هر کاری که می‌کنید.
به باور من، آگاهی از زمان‌های بدون سازش و آرامش، یکی از روش‌های روشن‌بین شدن است.
هرگز ناگزیر نیستید آنچه را که در درون و یا بیرون خود می‌بینید، دگرگون سازید؛ فقط کافی است زاویه‌ی دیدتان را دگرگون کنید و راه گذر ضمیر برتر خود را بگشایید؛ این است روشن‌بینی.
شناخت لحظه‌‌هایی که با روشن‌بینی، فرسنگ‌ها فاصله دارد، آغاز تغییر مسیر به سوی روشن‌بینی است.
بخشودن، آسان، شادی‌بخش و از همه مهم‌تر، رهایی‌بخش است.
هنگامی که بخشش و گذشت را می‌آموزیم، نسبت به افرادی که اسباب آشفتگی‌مان را فراهم آوردند و دشنام و نفرین، پیشکش‌مان کردند، در مرتبه‌ی بالاتری هستیم.
تلاش کردن و نتیجه نگرفتن، بهتر از هرگز تلاش نکردن است.
پریدن در گرداب زندگی و تجربه کردن آشوب آن، بهتر از آن است که از ترس غرق شدن، کنار بایستیم و فقط به آن بنگریم.
هرگاه سراپا مشتاق هدفی باشید و همه جوره باور داشته باشید که می‌توانید آن را انجام دهید و از ارتکاب خطا ترس به دل راه ندهید، خواسته‌ی شما نمی‌تواند از تحقق باز ایستد.
راه گریز از ترس و شکست، رویارویی و به مسخره گرفتن آن است، و نه خودباختگی در برخورد با نخستین پیامدهای آن.
هر ناکامی و عقب‌ماندگی، چنانچه با اندیشه‌ی مثبت ارزیابی شود، به جای اینکه از بزرگی ما بکاهد، آن را نیرو می‌بخشد.
شکیبایی، میوه و ثمره‌ی باور، قاطعیت و خرسندی است.
اگر برخلاف تمایلات ژرف نسبت به یک چیز، هیچ کاری برای رسیدن به آن نکنید، زهرآگین‌ترین دانه‌های افسوس و پشیمانی را در کشتزار قلب خود می‌کارید و راه را بر جریان نیروهای آفریننده‌‌تان می‌بندید.
فراموش نکنید که تصویری که از خود بر ذهن‌تان ترسیم می‌کنید، از وجود خودتان سرچشمه می‌گیرد و هیچ کس دیگر در این زمینه مسئول نیست.
ما بدون توجه به اینکه تا چه اندازه گمان می‌کنیم باید غمگین باشیم، آه بکشیم و گریه کنیم، نسبت به میزان خنده و شادمانی و سرخوشی زندگی‌مان، اختیار تام داریم.
آرمان‌ها، اندیشه‌ها و مفاهیمی که ما درباره‌ی خود داریم، جوانی، شادابی و تندرستی ما را رقم می‌زند.
اگر بخواهید، می‌توانید در هر زمینه‌ای خوب و ماهر باشید و از آن، لذت ببرید.
شور و اشتیاق خود را در زندگی نشان دهید و به هر شکل ممکن، این نیرو را بر جهان و انسان‌های پیرامون‌تان، بازتاب دهید.
شما همواره می‌توانید با کسالت و سستی، روح خود را به خوابی ژرف فرو ببرید و یا با تلاش و اشتیاق، روح‌تان را تازگی ببخشید و از حضورش در این کالبد فیزیکی لذت ببرید.
جهان، مکانی نیکوست که همه می‌توانند در آن خوشبخت شوند.
تا زمانی که بذر مهر و محبت را در کشتزار دل پرورش ندهیم، احساس کامروایی نمی‌کنیم.
خواندن و مطالعه کردن، سبب می‌شود که تجربه‌های زندگی شما در همه‌ی زمینه‌ها، ژرف‌تر و غنی‌تر شود.
هرگاه با مساله‌ای که حل شدنی به نظر نمی‌رسد، روبرو می‌شوید، به خود یادآور شوید که حل و فصل آن در گرو یک واکنش مناسب است.
هنگام انجام کارهای بزرگ، برخی از رفتارهای ناشی از خودبینی‌تان را مهار کنید.
کردار، کارآمدترین شیوه برای آموختن است و نه پند و اندرز.
سخنی که با کردار، پشتیبانی نشود، اندرزی پوچ و ناکارآمد است.
با رفتار و کردار خود، به دیگران درس می‌دهید و هدف‌های خود را بیشتر برآورده می‌سازید؛ در حالی که همه‌ی واژه‌های یک فرهنگ لغت، چنین کارآیی‌ای ندارند.
شما در ذهن‌تان همواره از این آزادی برخوردارید که در سازش و آرامش، غوطه‌ور شوید.
ذهن شما مسئول تندرستی و آرامش شماست.
هیچ چیز و هیچ کس، بیرون از وجودتان نمی‌تواند بدون خواست شما دلگیرتان کند.
انسان در دل طبیعت، همه‌ی داوری‌ها و ادعاهای پوچ و توخالی خود را رها می‌کند؛ زیرا طبیعت با داوری میانه‌ای ندارد.
یکی از ویژگی‌های نوابغ آن است که چون کودکان، کنجکاوند.
بچه‌ها و نوابغ، هر دو بدون راه دادن اندیشه‌ی شکست به ذهن و یا دل‌نگرانی از انتقاد و سرزنش دیگران، آرزومند اکتشاف و یافتن پدیده‌های بکر و پویا هستند.
هیچ‌گاه درباره‌ی به پایان رساندن هرچه پرشتاب‌تر کارها و یا حجم و گستردگی آنها نیندیشید؛ تنها کافی‌ست که از همین زمان‌ها بهره گیرید و برخیزید.
برای شکوفایی نبوغ نهفته در درون‌تان، می‌بایست همت کنید و الهام خود را عینیت و فعلیت بخشید.
همت و جسارت برای برداشتن نخستین گام، نیرویی‌ست شگرف که می‌تواند زندگی و هستی شما را از جهات گوناگون روحی، معنوی، مادی، مالی و اجتماعی دگرگون سازد.
سستی و کاهلی برای درگیر شدن در کارها سبب می‌شود که در گرداب سکون و بی‌تحرکی فرو روید و به ذهن خویش، اجازه‌ی تکاپو ندهید.
این دست و آن دست کردن کارها سبب می‌شود که زمان گرانمایه‌ی امروز را نیز از دست بدهید.
هر بهانه‌ای، جز بهانه، چیز دیگری نیست.
سروده، زبان دل است، نه گونه‌ای سرگرمی و یا چیزی که می‌بایست در مدرسه آموخته شود.
در برابر تاثیرات محیطی، گردن ننهید و نگذارید شما را به زور انضباط به قالب الگوی کار ویژه‌ای درآورند.
بکوشید در روابط خویش، دست از داوری بشویید.
برای پیش رفتن در مسیر ایده‌آل خویش، فقط به ندای باطن‌تان گوش فرا دهید.
ثمره و نتیجه‌ی استقلال رای نسبت به همرنگی با جماعت، قابل سنجش نیست.
افرادی که از کارآمدی بالایی برخوردارند، در ایجاد توازن و هماهنگی مورد نیاز بین جنبه‌های گوناگون زندگی‌شان نیز مهارت دارند.
برای اینکه زندگی گرانمایه‌تان در راه دستیابی به چیزی هدر نرود، می‌بایست گاه از آن چیز فاصله بگیرید.
هرچه برای انجام و یا تکمیل یک کار، کمتر دچار استرس و تنش شویم، نیروی بیشتری برای به ثمر رساندن آن خواهیم داشت.
فراموش نکنید که مرگ، یک بار تجربه می‌شود؛ ولی ترس از مرگ، در هر دَم، شما را می‌كُشد.
احساس نیاز به تکبر و فخرفروشی را در وجودتان سرکوب کنید و در برابر، دستاوردهای دیگران را نیکو شمارید.
رویدادهای زندگی هر فرد، تابعی از اندیشه‌ی اوست.
گردن نهادن به معیارهای خُرد و چشم‌داشت‌های کوچک، نیرومندترین خطری‌ست که ما با آن روبرو هستیم.
عشق، انگیزه‌ی دستیابی انسان به درجات عالی و متعالی‌ست.
هرگز به پند و اندرز افرادی که می‌کوشند با بدبینی‌هایشان شما را تحت نفوذ درآورند، گوش فرا ندهید.
به این حقیقت دست یافته‌ام که شکست، مایه و برانگیزاننده‌ی اصلی انسان است؛ زیرا فرصتی به ما می‌دهد تا نیروی مورد نیاز را برای حرکت به سوی هشیاری برتر پدید آوریم.
آنچه شما به راستی، به راستی، به راستی، به راستی بخواهید، آن را به دست خواهید آورد.
آنچه را که در دنیای گمان، خواستارش هستید، در تنهایی با پژواکی بلند بخواهید.
خواسته‌ی خود را به میل و آرزو تبدیل کنید؛ شما تجلی همه‌ی برکت‌های بی‌کرانه‌اید و سزاوارید که از وفور نعمت جهان هستی بهره‌مند باشید.
افرادی که به راستی، به راستی، در دستیابی به خواسته‌ها و آرزوهایشان، کامیاب‌ هستند، به بخت و سرنوشت خود متکی نیستند و کاسه و کوزه‌ی بی‌تحرکی خود را بر سر دنیای فانی نمی‌شکنند.
برای امیدها و آرزوهای خود، محدودیت قائل نشوید.
اختصاص همه‌ی نیروی زندگی به کار، جز آشفتگی، خشم و دلزدگی و وارونه کردن اولویت‌های راستین زندگی، فرجامی ندارد.
دیدگاه شما درباره‌ی کارتان، نود و نه درصد منش راستین شماست.
اگر شما سرگرم کاری هستید که آن را دوست ندارید، و یا آنچه را که دوست دارید، انجام نمی‌دهید، تردید نکنید ناهنجاری را بر سکون و آرامش، برتری داده‌اید.
برای اینکه میزان شکوه و شادمانی هر کس را بسنجیم، باید ببینیم که برای مهار آرزوهای خود تا چه اندازه توانایی دارد.
باور به این نکته که رویدادهای گذشته، قایق زندگی ما را به پیش می‌راند و یا آن را از حرکت در شرایط کنونی‌ باز می‌دارد، فقط یک پندار نادرست است.
کمبودها و نابسامانی‌های کنونی زندگی را به گذشته نسبت ندهید. شما نتیجه و ثمره‌ی تصمیم‌های کنونی زندگی‌تان هستید و هیچ چیز گذشته در شرایط کنونی‌تان تاثیر ندارد.
از افسوس خوردن نسبت به رویدادهای گذشته دست بشویید. غم و اندوه و افسوس، کوچک‌ترین تغییر در گذشته‌ی شما پدید نمی‌آورد.
بدون آنکه بگذارید یادبودهای دردناک گذشته بر شما چیره گردند، به آرامی در ذهن، مرورشان کنید و از آن تجربه‌ها، درس بیاموزید.
برای رسیدن به خوشبختی، راهی وجود ندارد، چرا که خوشبختی، خود یک راه است.
با گناهکار دانستن دیگران، جز هدر دادن زمان، کاری نمی‌کنید. مهم نیست دیگری را چه اندازه گناهکار بدانید یا به چه میزان، او را سرزنش کنید؛ هیچ کدام از این‌ها شما را تغییر نخواهد داد.
آنچه هستید نتیجه فکر شما است.
در انجام هر کاری، نیاز به خداوند و خدمت به مردم را در نظر داشته باشید، که این شیوه ی زندگی معجزه آفرینان است.
راهی به سوی خوشبختی وجود ندارد؛ خوشبختی خود راه است، راهی که از درون شما آغاز می شود و به کمک توانایی و قابلیت شما در جهان برون تجلی می یابد.
بهتر است مخالفت خود را با چیزی به صورت موافقت خود با چیزی دیگر بیان کنید! به جای مبارزه با جنگ، برای صلح بکوشید، به جای مبارزه با فقر، برای فراوانی تلاش کنید، و به جای تکیه ی افراطی بر منع کردن از بدی، انجام کارهای نیک را تبلیغ کنید.
به جای اینکه به باغ دیگران سرک بکشید و ذهن خود را به کار ایشان متمرکز کنید، به کار خود بپردازید و هر چه می خواهید در باغ خود بکارید.
اگر دو عبارت «خسته ام» و «حالم خوب نیست» را از زندگی خود پاک کنید، نیمی از بی حالی و بیماری خود را درمان کرده اید.
جدل بر سر کمبودها و محدودیت ها، حاصلی جز کمبود و محدودیت ندارد.
مشکلات و موانع جزء فرصت ها هستند.
در پی هر دانشی، اندیشه ای نهفته است.
مبارزه با مواد مخدر، فقر و گرسنگی برای جوانی فرهیخته و روشن بین به همان کارآمدی تلاش برای ارتقای سطح زندگی و احترام گذاشتن به حقوق و اموال یکدیگر نیست..
تو از جسم و فکر تشکیل شده ای. قوانین مربوط به جسم به وجود می آیند، اجرا می شوند و پایان می پذیرند، اما فکر ما مرز نمی شناسد.
این شمایید که به مردم می آموزید که چگونه با شما رفتار کنند.
برنامه ریزی لزوماً بد نیست، اما عاشق شدن طبق برنامه دیوانگی محض است.
با قضاوت کردن درباره ی دیگران، در حقیقت به بیان و شرح خود می پردازید.
اگر بتوانی خواسته ات را در ذهن [ خود ] تصور کنی، می توانی آن را در دنیای مادی ات متجلی سازی.
روزها جریان باارزش زندگی هستند.
اگر گمان کنی که دوران تغییر به درازا می کشد، همین گونه خواهد شد.
اگر باور داری که احساس بد یا نگرانی زیاد، در آنچه در گذشته اتفاق افتاده یا در آینده رخ می دهد تغییری ایجاد می کند، بدان که گویی بر روی این کره زندگی نمی کنی و از واقعیت های آن سر در نمی آوری.
هر گاه بفهمی که اهدافت را خودت تعیین می کنی، می فهمی که زندگی ات را هم خودت شکل می دهی.
تنها تفاوت کسی که زیبا به نظر می رسد و کسی که جذاب نیست، در نوع پیش داوری ما است. هیچ کس روی این کره زشت نیست؛ مردم تصمیم می گیرند برخی چیزها را زشت بپندارند.
اگر از زندگی ات خشنود نیستی، حتما به دلیل وسواسی است که نسبت به پیشرفت امور داری.
وقتی اندیشه ای به خوبی تغذیه شود و ملکه ذهن گردد، در دنیای مادی واقعیت می یابد؛ اندیشه، بسیار قدرتمند است.
تو نمی توانی مطابق میل دیگران زندگی کنی؛ این روشی نیست که برای تو خوشحالی و آسایش درونی به ارمغان آورد.
وقتی اجازه داده ای که عدم تایید شخص دیگری مانع تو شود، بخشی از خودت را نادیده گرفته ای.
رمز فراوانيِ نعمت، تمرکز نکردن بر آن چیزی است که نیستی. اندیشه هایت را به سمتی سوق بده که تمام آنچه را هستی و باید باشی، درک کند.
اینکه برخی می ترسند یا افسرده می شوند، به این دلیل است که آنان سر رشته امور را از دست داده اند؛ بابت احساس بدی که دارند مسئولیت را از سر خود باز می کنند چون برای شان راحت تر است که دیگران را مسئول زندگی خود بدانند تا اینکه بگویند: باعث بروز چنین احساساتی خودم هستم.
مرگ، واژه ای است که به مفهوم پایان یافتن به کار برده می شود. محدودیت ها پایان پذیرند؛ روح هیچ محدودیتی ندارد.
آنچه که هستید نتیجه ی افکارتان است.
دل قوی دارید که او هرگز ما را رها نمی کند و هر لحظه در درون ما زنده است.
آنچه می کوشد تو را پایین بکشد حقیقت ندارد.
احساس جدایی از خداوند، تنها کمبودی است که شما براستی نیازمند برطرف شدن آن هستید.
میزان کمک خداوند به شما بسیار بیشتر از تصور ما است.
هر قدر که به طبیعت بیشتر خدمت کنید، همکاری طبیعت در به ثمر رساندن زحمت شما بیشتر خواهد بود.
بکوشید تا در برخورد با هر کس، او را به دیده ی یک آموزگار بنگرید و چیزی از او بیاموزید.
حضور در زمان حال، یعنی دور کردن حواس پرتی ها و توجه به آنچه در همین لحظه وجود دارد.
از پیشداوری خشم آلود در مورد خویشتن بپرهیزید.
جایی که ترس دامن بگسترد نشانی از عشق نیست.
ما هریک بخشی از این دنیای پهناوریم.
تو جدا از دیگران نیستی؛ قضاوت در مورد کارهای خوب دیگران هم دست کمی از قضاوت در مورد کارهای بدشان ندارد.
اگر مشکلی داری، به دلیل طرز فکر توست و تنها از یک راه می توانی مشکلات را برای همیشه حل کنی؛ اینکه طرز فکرت را تغییر دهی.
بزرگترین نشانه ی نادانی انسان، نپذیرفتن دانسته های دیگران درباره ی چیزی است که خود، سر رشته ای از آن ندارد.
آزادترین مردم روی زمین کسانی هستند که به آرامش و صفای درون دست یافته اند.
برای دستیابی به آرامش خیال و صفای باطن، روح را بر جسم خویش برتری دهید، نه جسم را بر روح.
انسان‌هایی که از روح بزرگ برخوردارند، همواره با مخالفت‌های شدید افراد ترسو و میانه‌رو روبرو می‌شوند.
روح از عشق بیکران و بی پایان، مایه می‌گیرد؛ و تنها آرزویش دستیابی به آرامش و سازش است.
با محبت کردن به کودکان، می توانید به آنها کمک کنید تا سرشار از عشق و پذیرش خود شوند و این، همان هدیه ای است که آنها می توانند به دیگران بدهند.
هر کس به دیگری زیانی برساند و یا ضربه ای به کسی وارد کند، بیشترین زیان را خود از آن خواهد دید، چرا که هرکس در دادگاه عدل الهی در برابر کردارهای ناروای خویش مسئول است.
تنها راه دگرگون ساختن آنچه که به آن خو گرفته ایم، تکرار رفتارهای تازه است.
درستکارترین مردم جهان، بیشترین احترام [ =بزرگداشت ] را به سوی خود جلب شده می بینند، حتی اگر هدف بیشترین بدرفتاریها و ناروایی‌ها قرار گیرند.
برای آغاز هر دگرگونی در خود، ابتدا سرچشمه ی پرورش ترس و نفرت را در وجود خود شناسایی و ریشه کن کنید.
از مهمترین کارهایی که به عنوان یک آدم بزرگ می توانید انجام دهید، این است که گهگاه به شادمانی دوران کودکی برگردید.
درون تو مُشتی گوشت قرمز است که دیدن اَن، تو را با خودت روبرو نمی‌کند. تو لابلای آن گوشتهای قرمز درون اَن نیستی، آنجا را نگرد، خودت را در آرزوهایت خواهی یافت.
اگر می‌توانید بین حق به جانب بودن و مهربانی، یکی را برگزینید، مهربانی را برگزینید.
دروغ، انفجاری است در خودباوری تو.
زندگی شما را با اندوخته هایتان نمی سنجند، بلکه ملاک سنجش، بخشایش و ازخودگذشتگی شماست.
زمانی که تعطیلات را آغاز می کنید، در برابر آینه بایستید و به خود بگویید: کسی حق ندارد این روزهای خوش را از من بگیرد، حتی تو!
شما می توانید به پرستشگاهی با شکوه بروید و ساعت ها به نیایش و دعا بپردازید و بهترین پاکی ها و قداست ها را برای خود آرزو کنید؛ ولی اگر پیش از آن، در قلب خود پرستشگاهی نساخته باشید، با هیچ نیایشی، حضور قلب خود را در آن پرستشگاه احساس نخواهید کرد.
رمز و راز دستیابی به دارایی و فراوانی، آن است که ذهن را بر آنچه ندارید، متمرکز نکنید و از هر فرصتی برای شکرگزاری و سپاسداری از آنچه که دارید بهره گیرید.
برای دستیابی به کسب و کار دلخواه و داشتن درآمد زیاد، محدودیتی وجود ندارد. آنچه کمیاب است، اراده ی پابرجا برای رسیدن به آنهاست.
آسانسوری که بتواند شما را به بالاترین طبقه ی کامیابی برساند، از کار افتاده است و شما ناگزیرید که راهروی کامیابی را پله پله بالا بروید.
همه ی ما در طول زندگی خود به کارهایی دست می زنیم که به درستی از آن سر رشته داریم و با شرایط ما سازگار است.
بزرگترین بازدارنده بر سر راه زندگی لذت بخش، این است که کمابیش همه به اندوه با اندوه پاسخ می گویند، به خشم با خشم و به کینه با کینه.
سبب ساز آرامش باش و هرجا هستی، شادی و تکاپو را با خود به آنجا ببر و این چنین است که همه ی موانع برداشته می شوند.
گذشته ی شما بهبود نخواهد یافت، پس آن را رها کنید.
بگذارید اندیشه های شما در عشق بمانند و کردارهای شما از این عشق جان بگیرند. این تشخیص مسیر پاک شماست. شما براستی می توانید ترس و تردید را رها کنید. آزادی‌ای از این بزرگتر وجود نخواهد داشت!
هرجا ممکن شد، خطر یکدل شدن را بپذیر.
عیب جامعه این است که همه می خواهند آدم مهمی باشند و هیچ کس نمی خواهد فرد مفیدی باشد.
بدون پول، آرامش به دشواری به دست خواهد آمد.
رو به پیشرفت، یعنی دگرگونی، رو به تکامل، یعنی دگرگونی های بسیار.
سرسخت و سمج و پایدار باشید و هرگز تسلیم نشوید.
با خوردن حرف هرگز سوء هاضمه نمی گیرید.
بزرگترین درس زندگی این است که گاهی احمقها هم درست می گویند.
آیین دموکراسی بدترین شکل حکومت است. با وجود این از تمام آیین هایی که تاکنون آزمایش شده بهتر است.
سیاستمدار کسی است که حوادث فردا و یک ماه و یکسال بعد را پیش بینی کند و سپس بتواند دلایلی بیاورد که چرا اتفاق نیفتاد.
آدم بدبین، سختی را در هر فرصتی می بیند، آدم خوش بین فرصت را در هر سختی.
تا هنگامی که پایانهای بزرگ در جهان وجود دارد، می دانیم که روح و معنی هستیم نه جسم و جانور.
اشخاص همیشه گناه را به گردن شرایط و بی نظمی می اندازند؛ من به شرایط و بی نظمی باور ندارم. مردان کامیاب، شرایط و نظم را جستجو می کنند و آن را می آفرینند.
امپراتورهای آینده، امپراتورهای فکر و اندیشه اند.
شجاعت را به حق در صدر صفات برجسته انسان دانسته اند... زیرا این صفت تکیه گاه صفت های دیگر است.
کافی نیست حداکثر تلاش خود را بکنیم و در بهترین حد خود ظاهر شویم، گاهی لازم است کاری را در حد کفایت انجام دهیم.
موفقیت، توانایی رفتن از شکستی به شکست دیگر بدون از دست دادن شور و حرارت است.
ماجراجو و خطرناک باشید، با روزگار به مقابله برخیزید و ترس به خود راه ندهید؛ زیرا هر چه پیش آید خوش آید.
از مخالفت نهراسید؛ بادبادک تنها زمانی می تواند بالا رود که با باد مخالف مواجه شود.
همه از مردن در راه باورشان سخن می گویند، اما هیچ کس از کشته شدن در راه باورش دم نمی زند.
حقیقت، انکارناپذیر است. بدخواهی ممکن است به آن حمله کند. ممکن است نادانی آن را به مسخره بگیرد، اما سرانجام حقیقت پایدار خواهد بود.
من شخصأ دوست دارم بیاموزم، اگرچه همیشه نفرت دارم از این که به من بیاموزند.
قرنهای تاریک باز خواهد گشت، روزگار حجر بر بالهای درخشان دانش باز خواهد گشت، چه بسا امروز برکت های بی شمار به بشر ارزانی داشته تا یک روز مایه ی نابودی وی شود، آگاه باش! فرصت از دست نرود.
هرگز ناامید نشو.
بدون تردید، افراد بشر حاضر نیستند که همگی بطور یکسان و برابر از گرسنگی بمیرند و بی گمان برای آخرین تکه نانی که می ماند و باید تقسیم شود، درگیری شدیدی به وجود خواهد آمد.
مهمترین کار ما این نیست که ببینیم در دور دستهای مبهم و ناپیدا چه چیزهایی وجود دارد. کار ما این است که به آنچه آشکارا در پیش رو داریم، بپردازیم.
شهامت چیزی است که باعث می شود انسان بایستد و سخن بگوید. البته این هم که انسان بنشیند و گوش دهد، شهامت است.
بهای هیچ چیز گزاف تر از انتقامجویی [ =کینه كِشی ] نیست.
بدون انگیزه و شوق، همه ی خوبیهای دیگر، مفهوم خود را از دست خواهند داد.
ما از جهانیان، هیچ نمی خواهیم، جز احترام.
تجربه همیشه به سود انسان نیست، زیرا، هیچ رویدادی دوبار به یک شکل رخ نمی‌دهد.
درستکاری اهمیت دارد، ولی روراستی نیز مهم است.
من آدم خوشبینی هستم؛ فکر نمی کنم اگر جز این باشم، حال و روز ام بهتر از این باشد.
من شخصاً همیشه آماده ی چیز یاد گرفتن هستم، هر چند همیشه هم دوست ندارم به من چیزی یاد بدهند.
هنگامی که انسان، جدیت بچه‌ها را در هنگام بازی کسب می‌کند، با جوهره‌ی راستین خویش به نزدیکترین فاصله می‌رسد.
چیزی پایدار نمی ماند، مگر دگرگونی.
دگرگونی، قانون جهان است.
در یک رودخانه نمی توان دو بار آب تنی کرد.
چیزهایی که دیده و شنیده و دانسته می شوند در نظر من بیشترین ارزش را دارند.
زمان، کودکی است که شاه و وزیر بازی می کند؛ قدرت شاه در دست یک کودک است.
نزد خدا همه ی چیزها عادلانه و خوب و درست است، اما آدمها برخی را درست و برخی را نادرست می دانند.
سیرت انسان سرانجام اوست.
هر جانوری به ضرب چوب به چراگاه رانده می شود.
جنگیدن با خواسته ی دل دشوار است. هر چه دل بخواهد به بهای روح به دست می آورد.
حکمت، یک چیز است و دانستن، اندیشه ای است که به وسیله ی آن همه چیز از خلال همه چیز گذرانده می شود.
مردمان نمی دانند که چگونه از هم جداشدگی، عین به هم پیوستگی است: هماهنگی کششهای متضاد همچون کمان و چنگ.
خورشید هر روز تازه است.
اگر خوشبختی در خوشی های جسمانی بود، باید گاوان نر را هنگامی که ماش سبز برای خوردن می یابند، خوشبخت بخوانند.
بهترین [ انسان ] از همه چیز برای یک چیز دست می کشد.
بسیاری از مردم شکم خود را مانند چارپایان پر می کنند.
تناقض، توافق است و از چیزهای ناموافق، زیباترین هماهنگی پدید می آید.
آنچه ما در بیداری می بینیم مرگ است، اما آنچه که در خواب می بینیم رویاست.
نام عدل هم نمی دانستند اگر این بی عدالتی ها نمی بود.
آدمیان را پس از مرگشان چیزهایی در انتظار است که نه امید آن را دارند و نه تصور توانند کرد.
دانایی یک چیز است، دانستن آنچه بر همه فرمانرواست.
غرورِ سرکش را باید بیشتر از آتش خاموش کرد.
آدمیان در شناسایی چیزهای آشکار فریب می خورند.
افتخارها، خدایان و آدمیان را برده می سازد.
کسانی که دوست دارند خردمند باشند، باید خود را در بسیاری زمینه‌ها آگاه سازند.
ای جویندگان خرد! کاری را بکنید که من کرده‌ام؛ در مورد همه چیز پژوهش کنید.
دانش را می‌توان مبادله کرد، ولی خرد را نه. خرد را می‌توان یافت، با آن زندگی کرد، مجهز به آن شد، به کمک آن به شگفتی‌ها دست یافت؛ ولی هیچ‌کس نمی‌تواند آن را مبادله کند و یاد بدهد.
اگر از کسی متنفری، از قسمتی از خودت در او متنفری؛ چیزی که از ما نیست نمی تواند افکار ما را آشفته کند.
پاکدل را کسی باور نمی کند، مگر پاکدل.
شادی قابل تعریف نیست، بلکه قابلیتی است که در وجود هر انسان نهفته و هدف به شمار نمی رود.
اگر معنای عشق را می فهمم، همه از برای تو است.
انسانهای بزرگ در نظر جوانان مانند کشمش های روی کیک تاریخ هستند.
لطافت، نیرومندتر از سختی، آب قوی تر از صخره و عشق تواناتر از بیرحمی است.
ما باید طبیعت را به چشم مادرمان بنگریم و با آرامش، خودمان را به او تسلیم کنیم تا بتوانیم بسیار آسوده احساس کنیم که به جهان باز می گردیم؛ همان گونه که همه ی موجودات دیگر باز می گردند. همه ی ما در حقیقت جزء جدایی ناپذیر این کل هستیم. نافرمانی و سرکشی، بیهوده است؛ باید خودمان را به این جریان بزرگ واگذار کنیم.
آنان که نمی توانند مسئولیت بپذیرند، به رهبر نیاز دارند و برای داشتن رهبر، داد و فریاد راه می اندازند.
اوج همه‌ی بذله‌گویی‌‌ها به آنجا می رسد که انسان، خویشتن خویش را نیز به مسخره می‌گیرد.
در غروب جوانی، نفس‌پرستی به پایان می‌انجامد؛ در زمان پیری، خدمت به مردم آغاز می‌گردد.
بهره ی ما از جامعه ی بشری، بیماری روح‌خراش تکنیک و ملی گرایی است.
افراد شجاع و باشخصیت، همیشه از نظر دیگران گمراه‌کننده و زبون هستند.
یک آموزگار، بودن ده تا كُره‌خر را در کلاس درس، به یک دانش‌آموز باهوش برتری می‌دهد. براستی، حق با اوست، چون وظیفه ی او پرورش روح هوش و استعداد نیست، بلکه باید حساب دان، لاتین‌شناس و افراد با ایمان تربیت کند.
بر گامهای برداشته شده و بر مرگهای رخ داده، نباید افسوس خورد.
ما به تنهایی کاری از پیش نمی‌بریم، با یکدیگر می‌توانیم کارهای بسیاری بکنیم.
زندگی بدون دل و جرأت، زندگی نیست.
به هر کاری که اراده کنیم تواناییم، اگر آن گونه که سزاوار است پیگیر باشیم.
اگر آفتاب را به نظاره بنشینی، سایه را نتوانی دید.
چهره ی خود را به سوی خورشید بگردان، آن گاه تمام سایه ها پشت سر تو خواهند افتاد.
خوشبختی، لذت مشترکی است که حاصل یاری بدون چشم داشت به دیگران است.
با مرگ هر دوست ... جزیی از وجود من نیز دفن می شود ... اما سهم آنان در خوشی ها و لذتهایم، مرا وا می دارد تا در این دنیای فانی باقی بمانم.
تا زمانی که توده مردم برای بهبود حال یکدیگر احساس مسئولیت نکنند، عدالت اجتماعی تحقق نمی یابد.
زندگی، پیاپی شدن درس هایی است که می بایست زنده بود تا درک شان کرد.
هنگامی که دری از خوشبختی به روی ما بسته می شود، دری دیگر باز می گردد، اما اغلب چنان به درِ بسته چشم می دوزیم که درهای باز را نمی بینیم.
چنانچه به خورشید بنگری، سایه ای نخواهی یافت.
بیچاره ترین انسان در دنیا، فرد بینایی است که فاقد یک چشم انداز آرمانی است.
در ایام کریسمس تنها کسی که نابیناست، شخصی است که قلبش کریسمسی نیست.
زندگی، تاریخ شمار روابط دوستانه است. دوستان، هر روز دنیا را از نو می سازند. بدون عشقِ دوستان، قلبها قدرت تپیدن برای زندگی را ندارند.
زمانی که دری از شادی بسته می شود، در دیگری گشوده می گردد؛ اما اغلب آن قدر به آن در بسته توجه داریم که دری را که برایمان گشوده است نمی بینیم.
من در آرزوی انجام خدمتی بزرگ و پرشکوه زندگی می کنم، اما سخت ترین وظیفه من انجام خدمات کوچکی است که به گونه ای بزرگ و شکوهمند پدیدار شوند.
قشنگ ترین چیزهای دنیا نه قابل دیدن و نه حتی قابل لمس کردن هستند؛ بلکه باید آنها را با قلب خود حس کنید.
من می توانم ادعا کنم که در هنر تحمل بار سرنوشت، خواه شادی و خواه محنت، آنقدر مسلط شده ام که سختی ها و رنجها در نهاد من وجد و نشاطی ایجاد می کند که به سعادت نزدیک است.
ما بیشتر زمانها به درهایی که شادی را بر ما بسته است، نگاه می کنیم، اما هیچ گاه کسی را که برایمان درهای شادی را بگشاید نمی بینیم.
زندگانی را بیش از حد تصورم زیبا یافتم.
تا ایمان به هدف، امید و سخت کوشی نباشد کاری از پیش نمی رود.
گرامی ترین ها و زیباترین ها در جهان نه دیده می شوند و نه حتی لمس می گردند؛ آنها را تنها باید در دل حس کرد.
خوشبختی شکل ظاهری ایمان است. تا زمانی که ایمان و امید و سخت کوشی نباشد، هیچ کاری را نمی توان انجام داد.
همیشه به نور خورشید بنگرید، در این صورت، تاریکی ها و سایه ها را نخواهید دید.
کامیابی و شادمانی تو در درونت قرار دارد، اراده کن که شاد بمانی، آن زمان، تو و شادمانی‌ات، میزبان نامریی دشواریها خواهید بود.
من فقط یکی هستم، ولی هنوز هم یکی هستم. هر کاری نمی‌توانم بکنم، ولی هنوز می‌توانم کاری بکنم. از انجام آنچه می‌توانم، سر باز نخواهم زد.
زندگی، توانایی رویارویی با پیشامدها است و چیزی بیش از این نمی باشد.
ارزش هر چیزی، آن مقدار از زندگی ماست که هم‌اکنون یا در آینده، آن را می‌ستایند.
اگر تنها برای پول کار کنید، هیچ‌گاه خوشبخت نمی‌شوید و احتمالاً پول چندانی هم به دست نمی‌آورید.
بسیاری از انسانها یک عمر به ماهیگیری می‌روند، ولی هرگز نمی‌فهمند که در جستجوی ماهی نیستند.
زمانی به آگاهی می رسیم که بیدار باشیم.
هر احمقی می تواند قانونی بر جای نهد که احمق دیگری به آن اهمیت بدهد.
پرداختن به جزئیات، زندگی را تباه و زشت می کند؛ ساده شوید، ساده کنید.
چیزی تغییر نمی کند، ماییم که دگرگون می شویم.
زبان دوستی واژه نیست، معناست.
حقیقتی تشویق کننده تر از این سراغ ندارم که انسان با تلاش آگاهانه و منظم می تواند زندگی خود را متعادل سازد.
قیمت هر چیزی عبارت از آن مقدار زندگی است که باید برای آن تلف کنیم!
برای آن آفریده نشده ایم که همه کارها را انجام بدهیم. برای آن متولد شده ایم که یک کاری بکنیم و منشا اثری باشیم.
مهمترین کاری که می توانم برای دوستم انجام دهم، این است که دوستش باشم.
اگر کسی با اطمینان به سمت رویاهایش به پیش برود و بکوشد تا آنچنان زندگی کند که همیشه تصورش را کرده است، با چنان موفقیتی به آنها خواهد رسید که در زمانهای عادی، دست نایافتنی به نظر می رسد.
به خوشبختی ایمان دارم، برای همین سخت تلاش می کنم.
از این نکته مشوق تر نمی توان یافت که بشر دارای قدرت انکار ناپذیری است که می تواند با تلاش و کوشش، آزادی زندگی خود را افزایش دهد.
اگر کسی در جهت رویا و گمان های خویش گام بردارد و کوشش کند و آن گونه زندگی را که در دنیای خیال برای خود مجسم کرده است فراهم سازد، با موفقیتی که در لحظه های عادی به دور از انتظار است مواجه خواهد شد.
موفقیت به سراغ کسانی می آید که آنقدر در تلاشند که وقت نمی کنند دنبال آن بروند.
زمانی که به موسیقی گوش فرا می‌دهم، از هیچ خطری نمی‌هراسم. آسیب‌پذیر نیستم. دشمنی نمی‌بینم. با دوران کهن و زمان کنونی پیوند می‌خورم.
بهترین سنگ شکن‌ها، ابزارهای سمی یا فولادی نیستند، بلکه اثر ملایم و آب و هوا هستند که با آسودگی و در هر زمان سرگرم کارند.
آن گونه که باور دارید، زندگی کنید. آنگاه می توانید دنیا را زیر و رو نمایید.
اگر شما در اندیشه‌ی آینده‌تان نباشید، آینده‌ای نخواهید داشت.
اگر بیندیشید که می توانید کاری را انجام دهید، یا می اندیشید که نمی توانید آن را انجام دهید، در هر دو صورت، حق با شما است.
کسی وجود ندارد که توانایی انجام بیش از آنچه می اندیشد را نداشته باشد.
شکست، فرصتی برای شروع دوباره و هوشمندانه تر است.
اندیشیدن، یکی از دشوارترین کارهای انسان است. ولی با همین فرایند است که انسان می‌تواند به کشفیات و دریافت‌های ذهنی باارزشی برسد و زندگی خود را پُربار‌تر کند. به این ترتیب، ما بازیگر زندگی می‌شویم نه تماشاگر آن.
چنانچه نتوانم حوادث را از بین ببرم، آنها را به حال خود می گذارم تا به خودی خود حل شوند.
من هیچ وقت در جایی که می توانم بنشینم نمی ایستم و آنجا که می توانم بخوابم نمی نشینم.
باور من این است که همه کارها را خداوند روبراه می کند و آن خدای قادر و متعال هیچ نیازی به توصیه و راهنمایی من ندارد؛ در این صورت دلیلی برای نگرانی وجود ندارد.
بیش از هر چیز دیگری، آمادگی، رمز و راز پیروزی است.
اشتباه فرصتی است [ برای این ] که هوشمندتر باشیم.
شما نمی توانید با قصد انجام یک کار به شهرت برسید.
در هر شرایطی، با تمام توان و با بکارگیری تمام امکانات خود، کار کنید. کسی که از کار می گریزد، در حقیقت از زندگی گریزان است.
بهتر است به جای لگد کوبیدن به در، کلید آن را پیدا کنید.
راز موفقیت در این است که بتوانیم ایده های دیگران را کسب کنیم و به مسائل، هم از دید خود و هم از دید دیگران بنگریم.
به جای ایرادگیری، چاره اندیشی کنید.
قبل از هر چیز دیگر، آماده شدن راز موفقیت است.
موانع، آن چیزهای وحشتناکی هستند که وقتی چشمتان را از روی هدف بر می دارید، به نظرتان می رسند.
اندیشیدن، دشوارترین کارها است؛ شاید به این دلیل است که کمتر کسی زحمت آن را به خود می دهد.
کارها را با آرامش و خونسردی انجام دهید؛ زیاد دربند شتاب در انجام دادن کاری نباشید؛ مهم آن است که آن را آغاز کرده‌اید.
بسیاری از کارهای دشوار، به نظر هیچ‌گاه به پایان نمی‌رسند، ولی اگر به آنها بیندیشیم، انرژی ما را خواهند گرفت.
نقش کار در زندگی، مهمتر از گذران زندگی است؛ کار، خودِ زندگی است.
به آینده، هرچند شیرین و دلپسند، اعتماد مکن؛ بگذار گذشته‌ی از دست رفته، به خاک سپرده شود؛ عمل کن، عمل در زمان زنده‌ی حال.
زندگی مردان بزرگ، به ما یادآور می‌شود که ما نیز می‌توانیم چون آنان، برجسته و شاخص باشیم و هنگام سفر (از این دنیا) ردپاهایی بر شن‌های زمان به جا گذاریم.
ثابت قدمی و داشتن پشتکار، یکی از عناصر کامیابی است.
بگذار تا به پا خیزیم و کار کنیم، با دلی که آماده ی مقابله با هر گونه سرنوشتی است؛ پیوسته بکوشیم و پیوسته پایداری کنیم، کوشش و بردباری را بیاموزیم.
ای ستاره ی نیرو، تو را می بینم که ایستاده ای و بر درد من لبخند می زنی؛ تو با دست فولادین خود اشاره می کنی و من نیروی خویش را باز می بابم.
از بهار عشق و جوانی بهره بگیر و باقی را هر چه هست به فرشته ی نیکوکاری واگذار؛ چرا که زمان به زودی این حقیقت را به تو خواهد آموخت که در لانه ی سال پیش، مرغان بجای نمانده اند!
آرام باش ای دل غمگین! از شِکوه بس کن؛ پشت ابرها هنوز خورشید می درخشد؛ سرنوشت تو همان است که دیگران دارند. در هر زندگی باید بارانهایی فرو ریزد و برخی روزها تیره و حزن انگیز باشند.
کودکی شاخساری است که پرندگان و شکوفه های بسیار بر آن آرام می گیرند؛ و پیری شاخه ای است که برف بر آن می نشیند.
در میان اندوه و خطا و غم، شبنم جوانی را در دل خود نگهدار و بر لبان خود لبخند حقیقت را.
ای دلهای کوچک که سخت تب آلود و ناشکیبا می تپید و می زنید، با آرزوهایی سخت نیرومند و بی انتها؛ قلب من که زمانی بس دراز از هیجانها درخشیده و افروخته مانده، اکنون به خاکستر بدل شده، و آتشهای خود را می پوشاند و پنهان می کند.
بدین گونه است رفتار طبیعت با ما؛ بازیچه های ما را یک به یک از ما می رباید و دست ما را می گیرد و چنان به نرمی ما را به آرامگاه خود می برد.
به دشواری می توان دانست که مایل به رفتن هستیم یا نه، زیرا چنان خواب آلوده ایم که نمی فهمیم ناشناخته ها، از شناخته ها تا چه پایه برتر هستند.
دلهای خانه نشین خوشبخت ترند، زیرا دلهای آواره نمی دانند به کجا می روند، گرانبارند از تشویش و گرانبارند از اندیشه.
تنبه [ =هوشیاری ] و پیری، بی خبر می رسند!
هدف مورد نظر یا روش ما نه شادی است و نه اندوه؛ کار کردن است و بس، بدان گونه که هر روز از روز گذشته گامی پیش تر باشیم.
هنر، دیریاب و زمان، شتابان است.
دلهای ما گرچه مردانه و دلیراند، با اینهمه، چون طبل های گلو گرفته ای آهنگهای عزا را در راه گورستان می نوازند.
به آینده دل مبند، هر چند نویدبخش! بگذار تا گذشته ی معدوم نعش خود را به خاک سپارد! کار کن، کار در زمان حال که نقد است؛ با دل امیدوار و توکل به کردگار!
زندگی مردان بزرگ به ما می آموزد که می توانیم زندگی خود را برتری بخشیم و چون آهنگ سفر کردیم، در قفای [ =غیبت ] خود نشانه ی پایی بر خاک زمان بگذاریم. نشانه پایی، تا مگر دیگری، برادری کشتی شکسته و بی پناه، که بر دریای بزرگ زندگی رو به راه نهاده است، با دیدن آن از نو قوت قلبی بیابد.
در این جهان هراس به دل راه مده، بزودی خواهی دریافت چه لطیفه ای در خود دارد رنج کشیدن و نیرومند بودن.
[ در بهار ] از قالب نرم خاک نهال نیرو می گیرد و می روید و درخت خمیده از نو جان می یابد؛ هر چند سرمای زمستان بر قلب او ضربتی نواخته.
چه شکوهی دارد این جهان، در چشم کسی که با دلی آرزومند در زیر آسمان پر جبروت و درخشان به پیش می رود.
در کوره ی شعله ور زندگی، نیکبختی ما پرداخته می شود.
زندگی مردان بزرگ به ما می آموزد که ما نیز بزرگوار زندگی کنیم.
در آوردگاه پهناور دنیا، در اردوی زندگی، چون گوسفندانی مباش که بی اراده رانده می شوند؛ قهرمانی باش در تکاپو.
کسی که برای خود احترام قایل است، از گزند دیگران در امان است. او کتی را بر تن دارد که کسی را یارای پاره کردن آن نیست.
زمانی که روحیه ی شما سست می شود و ناامید می گردید، به یاد آورید: پایین تر جزر است که مد را ایجاد می کند.
اگر ذهن، که بر بدن فرماندهی می‌کند، به گونه ای خود را فراموش کند که انگار بر برده‌ی خود لگد می‌زند، برده که هرگز آن اندازه سخاوتمند نیست که بتواند آسیب و خستگی را ببخشد، شورش می‌کند و ستمگر را در هم می‌کوبد.
موسیقی، زبان جهانی نوع بشر است.
عشق، بهتر از یک ردا یا عبا از ما در برابر سرما نگاهبانی می‌کند.
کسی که به خود ارج می نهد، از آسیب دیگران در امان است؛ زرهی بر تن دارد که به هیچ وجه دریده نمی شود.
‏‎‏‏ای آزادی! من از ستم بیزارم، از بند بیزارم، از زنجیر بیزارم، از زندان بیزارم، از حکومت بیزارم، از باید بیزارم، از هر چه و هر که، تو را، در بند می‌کشد، بیزارم  .
 ای آزادی! چه زندان‌ها برایت کشیده‌ام! و چه زندان‌ها خواهم کشید، چه شکنجه‌ها تحمل کرده‌ام، و چه شکنجه‌ها تحمل خواهم کرد. اما، خود را به استبداد نخواهم فروخت. من پرورده‌ی آزادی‌ام، استادم علی است، مردِ بی‌بیم و بی‌ضعف و پر صبر، و پیشوایم مصدق، مردِ آزاد، مردی که، هفتاد سال برای آزادی نالید. با من، هرچه کنند، جز در هوای تو دم نخواهم زد.
 ای آزادی! با من هرچه کنند، جز در هوای تو دم نخواهم زد. اما من، به دانستن از تو نیازمندم، دریغ مکن، بگو! هر لحظه کجایی، چه می‌کنی؟ نا بدانم، آن لحظه، کجا باشم، چه کنم .
 ای آزادی! مرغکِ پَر شکسته‌ی زیبای من، کاش می‌توانستم، تو را، از چنگِ پاسدارانِ وحشت، سازندگانِ شب و تاریکی و سرما، سازندگانِ دیوارها و مرزها، و زندان‌ها و قلعه‌ها، رهایت کنم. کاش قفس‌ات را می‌شکستم، و در هوای پاکِ بی‌ابر و بی‌غبار بامدادی، پروازت می‌دادم، اما…، دست‌های مرا نیز شکسته‌اند، زبانم را بریده‌اند، پاهایم را در غل و زنجیر کرده‌اند، و چشمانم را نیز بسته‌اند .
 ای آزادی! مرا با تو سرشته‌اند، تو را در خویش، در آن صمیمی‌ترین و راستین‌ترین منِ خویش، می‌یابم، احساس می‌کنم. عمقِ طعمِ تو را، هر لحظه، در خویش می‌چشم. بوی تو را، همواره، در فضای خلوتِ خویش، می‌بویم. آوای زنگ‌دار و دل‌انگیزت را، که به سایش بال‌های فرشته‌ای، در دلِ ستاره‌ریزِ آسمانِ شب‌های تابستانِ کویر می‌ماند، همواره می‌شنوم  .
 ای آزادی! خدا، تو را در من سرشته است. آنگاه که خدا کالبدم را ساخت، تو را، ای آزادی، به جای روح،در من دمید، و بدین گونه، با تو زنده شدم، با تو دم زدم، با تو به جنبش آمدم، با تو دیدم و گفتم و شنفتم، و حس کردم و فهمیدم و اندیشیدم… و تو، ای روح ِگرفتارِ من! می‌دانی، می‌دانی که در همه‌ی آفرینش، چه نیازی دشوارتر و دیوانه‌تر، از نیازِ کالبدی است به روح‌اش؟ اما…، تو را که، میر‌غضب‌های استبداد، و فراشانِ خلافت، از من باز گرفتند، و مرا به “تنهایی‌ی دردمندم” تبعید کردند، و به زنجیر بستند، چگونه می‌توانند از یکدیگر بگسلند؟ که نگاه را، از چشم، باز نمی‌توانند گرفت، و چشم را، از نگاه‌اش، باز نمی‌توانند گرفت. و من، ای آزادی! با تو می‌بینم.
 ای آزادی! کاش با تو زندگی می‌کردم، با تو جان می‌دادم، کاش در تو می‌دیدم، در تو دم می‌زدم، در تو می‌خفتم، بیدار می‌شدم، می‌نوشتم، می‌گفتم، حس می‌کردم، بودم .
 ای آزادی! به مِهرِ تو پرورده‌ام، ای آزادی! قامتِ بلند و آزادِ تو، مِناره‌ی زیبای معبدِ من است. ای آزادی! کبوترانِ آزاد و رنگینِ تو، دوستانِ همراز و آشنای من‌اند، کبوترانِ صلح و آشتی‌اند، پیک‌های همه‌ی مژده‌ها، و همه‌ی پیام‌های نوید و امید و نوازش من‌اند  .
 خدایا! این کلامِ مقدسی را، که به “روسو” الهام کرده‌ای، هرگز از یاد من مبر، که : “من، دشمنِ تو، و عقایدِ تو هستم، امّا، حاضرم جانم را، برای آزادی‌ی تو، و عقایدِ تو، فدا کنم!”.
 دل‌هائی که رنجِ اسارت را چشیده‌اند، می‌توانند پرورنده‌ی مژده‌ی بزرگِ آزادی باشند. آزادی، همواره، در دامنِ اسارت می‌زاید، و در زنجیر رشد می‌کند، و از ستم تغذیه می‌کند، و با غصب بیدار می‌شود. های!، این، سرنوشتِ آزادی است .
 آزادی‌ی انسانی را، تا آنجا حرمت نهیم، که مخالف را، و حتی، دشمنِ فکری‌ی خویش را، به خاطرِ تقدسِ آزادی، تحمل کنیم، و تنها، به خاطرِ این‌که می‌توانیم، او را، از آزادی‌ی تجلی‌ی اندیشه‌ی خویش، و انتخابِ خویش، با زور، باز نداریم، و به نامِ مقدس‌ترین اصول، مقدس‌ترین اصل را، که آزادی‌ی رشدِ انسان، از طریقِ تنوعِ اندیشه‌ها، و تنوعِ انتخاب‌ها، و آزادی‌ی خلق و آزادی‌ی تفکر، و تحقیق و انتخاب است، با روش‌های پلیسی و فاشیستی، پایمال نکنیم. زیرا، هنگامی که “دیکتاتوری” غالب است، احتمالِ این‌که عدالتی در جریان باشد، باوری فریبنده و خطرناک است. و هنگامی که “سرمایه‌داری” حاکم است، ایمانِ به دموکراسی و آزادی‌ی انسان، یک ساده‌لوحی است. و اگر به تکاملِ نوعِ انسان اعتقاد داریم، کم‌ترین خدشه به آزادی‌ی فکری‌ی آدمی، و کم‌ترین بی‌تابی، در برابرِ تحملِ تنوعِ اندیشه‌ها و ابتکارها، یک فاجعه است  .
 من، هرگز از مرگ نمی‌هراسیده‌ام. عشقِ به آزادی، سختیِ جان دادن را، بر من هموار می‌سازد. عشقِ به آزادی، مرا، همه‌ی عمر، در خود گداخته است. آزادی، معبودِ من است، به خاطرِ آزادی، هر خطری، بی‌خطر است، هر دردی، بی‌درد است، هر زندانی، رهایی است، هر جهادی، آسودگی است، هر مرگی، حیات است. مرا، این چنین پرورده‌اند. من، این چنین‌ام.
 من معتقدم : هرچه درباره‌ی انسان گفته‌اند، فلسفه و شعر است، و آنچه حقیقت دارد، جز این نیست که، انسان، تنها آزادی است و شرافت و آگاهی. و این‌ها، چیزهایی نیست که بتوان فدا کرد، حتی در راهِ خدا. و اگر کسی، این سه را، از انسانی گرفت، در برابر، چه چیزی در این جهان هست، که به او ببخشد؟  .
 انسان، با آزادی آغاز می‌شود، و تاریخ، سرگذشتِ رقت‌بارِ انتقالِ اوست از این زندان، به آن زندان! و هر بار، که زندان‌اش را عوض می‌کند، فریادِ شوقی برمی‌آورد که : آزادی!.
 آزادیِ سیاسی، فکری، هنری، اعتقادی، آزادیِ چگونه زیستن، و آزادیِ انتخاب کردن، دست آوردِ عزیزِ انسان، در طولِ تکاملِ خویش است  .
 آدمی، یعنی آزادی و رشد، یعنی تنوع و درگیری. اگر آزادی و تنوع و درگیری و تضاد را از زندگی برداریم، نه تکامل خواهیم داشت، و نه معنیِ بودن و زندگی کردن، که ویژه‌ی آدمی است.
 فرار، فرار برای باز یافتنِ آنچه که، از عدالت عزیزتر است، و آنچه که، از سیری والاتر : “آزاد” بودن. انسان، در گرسنگی، ناقص است. انسان، در استثمار شدن، ناقص است. انسان، در محرومِ از سواد بودن، ناقص است. انسان، در محروم ماندن از نعماتی، که خداوند بر سرِ سفره‌ی طبیعت نهاده است، ناقص است، اما، “انسان” است. حال آن که، انسانی که از “آزادی” محروم است، انسان نیست. زیرا، انسان، حیوانِ آزاد است، یعنی اختیار و اراده دارد، و این اختیار و اراده است که، او را با طبیعت بیگانه می‌کند، و از حیوانات جدا می‌سازد، و با خدا، اراده‌ی مطلقِ آفرینش، “همانند”. آن‌که آزادی را از من می‌گیرد، دیگر، هیچ چیز ندارد که، عزیزتر از آن، به من ارمغان دهد .
 لیبرالیسم و سرمایه‌داری می‌گوید : برادر! حرفت را خودت بزن، نانت را من می‌خورم. . مارکسیسم، برعکس، می‌گوید : رفیق ! نانت را خودت بخور، حرف‌ات را من می‌زنم. . و فاشیسم می‌گوید : نانت را من می‌خورم، حرف‌ات را هم، من می‌زنم، تو فقط برای من کف بزن! . اما، نانت را خودت بخور، حرف‌ات را هم خودت بزن، من، برای اینم، تا این دو حق، برای تو باشد. من، آنچه را حق می‌دانم، بر تو تحمیل نمی‌کنم، من، خود را “نمونه” می‌سازم، تا بتوانی سرمشق گیری  .
 روشنفکران، در نبردِ با این خفقانِ ناشی از دیکتاتوریِ فکری، و تحمیلِ یک فکر بر همه، مبارزه‌ی مقدسی را، به سوی آزادی، و به سوی رشدِ متنوع و آزادِ استعدادها، و اعطای فرصتِ ابتکار و انتخاب، و تحملِ تضاد و جدالِ فکری و علمی و عقیدتی، و امکانِ تحقیق و ابرازِ وجود و شکوفاییِ نبوغ و…، آغاز کردند. شعارها چه بود؟ لائیک شدنِ (غیرِ مذهبی شدنِ) حکومت، و نیز، تعلیم و تربیت، استقلالِ علوم، فلسفه، ادب و هنر و اقتصاد، از سلطه‌ی احکام و عقایدِ مذهبِ حاکم، تا خود، آزادانه رشد کنند.
 اما، این آزادی، کم‌کَمَک، ضعف‌های خود را نشان داد. پیشرفت… آری، اما به کدام سو ؟ ثروت… آری، اما به سودِ کدام طبقه؟ علم… آری، اما در خدمتِ چی؟ تکنولوژی… آری، اما در دستِ کی؟ آزادی! … می‌بینی که در آن، همه، به تساوی، حق تاختن دارند، و مسابقه‌ای به راستی آزاد، و بی‌ظلم و تبعیض و تقلب، در جریان است، اما، طبیعی است که، فقط آنها که سواره‌اند، پیش می‌افتند .
 ای آزادی! تو را دوست دارم، به تو نیازمندم، به تو عشق می‌ورزم، بی‌تو زندگی دشوار است، بی‌تو، من هم نیستم، هستم، اما “من” نیستم، یک موجودی خواهم بود توخالی، پوک، سرگردان، بی امید، سرد، تلخ، بیزار، بدبین، کینه دار، عقده‌دار، بیتاب، بی‌روح، بی‌دل، بی‌روشنی، بی‌شیرینی، بی‌انتظار، بیهوده، منی بی تو، یعنی هیچ! .
 من هرگز تعطیل و بی‌پناه نخواهم ماند. هیچ‌گاه “تنهایی و کتاب و قلم”، این سه روح و سه زندگی و سه دنیای مرا، کسی از من نخواهد گرفت. قصرِ بلند و زیبای تنهائی، و از آن دو یارِ همیشگی‌ام، کتاب و قلم. دیگر چه می‌خواهم؟ آزادی، چهارمین بود، که به آن نرسیدم، و آن را از من گرفتند. اما، این سه را، که نمی‌توانند گرفت. حتی به زندان هم که می‌روم، این‌ها وفادارتر می‌شوند .
 برقِ امید، در چشمانِ خسته‌ام، می‌درخشد، و از خوشبختی‌ی توست، که هوای پاکِ سعادت را، در ریه‌هایم، احساس می‌کنم. نمی‌توانم خوب حرف بزنم، نیروی شگرفی را، که در زیرِ این کلماتِ ساده، و جمله‌های ضعیف و افتاده، پنهان کرده‌ام، دریاب! دریاب! .
 او، علی، حاکمی بود که، بر پهنه‌های بزرگی در آفریقا حکم می‌راند، اما، زندانِ سیاسی نداشت. حتی یک زندانی‌ی سیاسی و قتلِ سیاسی. و طلحه و زبیر، قدرت‌مندترین شخصیت‌های بانفوذ و خطرناکی، که در رژیمِ او توطئه کرده  بودند، هنگامی که آمدند و بر خروج از قلمروِ حکومت‌اش اجازه خواستند، و می‌دانست که به یک توطئه‌ی خطرناک می‌روند، اما اجازه داد، زیرا نمی‌خواست این سنت را برای قداره‌بندان و قلدران به جای گذارد، که به خاطرِ سیاست،  آزادی‌ی انسان را پامال کنند .
 این کلمه (آزادی)، در مذهب، یک بُعدِ بی‌نهایت عمیق دارد، اما، در تاریخ، و در فلسفه‌های ماتریالیستی‌ی جدید، معنای خیلی خلاصه‌شده‌ی سطحی و بی‌دامنه دارد… در اسلام، آرمان، فلاح است، البته، با همان اندازه اختلافِ  معنائی که بینِ “لیبرته” و فلاح وجود دارد. لیبرته، آزاد شدن از یک بند است، فقط، اما فلاح، در بردارنده‌ی یک آزادی‌ی تکاملی‌ی وجودی است، نه آزاد شدنِ یک فرد از یک زندان. یک برداشتنِ مانع نیست، بلکه، یک نوع رشد است، یک  شکوفایی است .
 خدایا! به من زیستنی عطا کن، که در لحظه‌ی مرگ، بر بی‌ثمری‌ی، لحظه‌ای که، برای زیستن گذشته است، حسرت نخورم. و مُردنی عطا کن، که بر بیهودگی‌اش، سوگوار نباشم. بگذار، تا آن را، من، خود انتخاب کنم، امّا، آن چنان که، تو دوست می‌داری. . خدایا! چگونه زیستن را، تو به من بیاموز، چگونه مردن را، خود، خواهم آموخت! .
 خدایا! رحمتی کن، تا ایمان، نام و نان، برایم نیاورد. قوتم بخش، تا نان‌ام را، و حتی نام‌ام را، در خطرِ ایمان‌ام افکنم، تا از آنها باشم، که پولِ دنیا را می‌گیرند، و برای دین کار می‌کنند، نه از آنها که، پولِ دین می‌گیرند، و برای دنیا کار می‌کنند!  .
 خدایا! مسئولیت‌های شیعه بودن را، که علی‌وار بودن، و علی‌وار زیستن، و علی‌وار مردن، و علی‌وار پرستیدن، و علی‌وار اندیشیدن، و علی‌وار جهاد کردن، و علی‌وار کار کردن، و علی‌وار سخن گفتن، و علی‌وار سکوت کردن است، تا آنجا که، در توانِ این بنده‌ی ناتوانِ علی است، همواره فرایادم آر .
 خدایا! به من، توفیقِ تلاش، در شکست، صبر، در نومیدی، رفتن، بی‌ همراه، جهاد، بی سلاح، کار، بی پاداش، فداکاری، در سکوت، دین، بی دنیا، مذهب، بی عوام، عظمت، بی نام، خدمت، بی نان، ایمان، بی ریا، خوبی، بی نمود، گستاخی، بی خامی، مناعت، بی غرور، عشق، بی هوس، تنهایی، در انبوهِ جمعیت، و دوست داشتن،بی آنکه دوست بداند، روزی کن.
 خدایا! مرا به خاطرِ حسد، کینه، و غرض، عمله‌ی آماتورِ ظلمه مگردان  .
 خدایا! خودخواهی را چندان در من بکُش که خودخواهی دیگران را، احساس نکنم و از آن، در رنج نباشم .
 خدایا! جهلِ آمیخته با خودخواهی و حسد، مرا، رایگان، ابزارِ قتاله‌ی دشمن، برای حمله‌ی به دوست نسازد .
 خدایا! مرا همواره، آگاه و هوشیار دار، تا پیش از شناختنِ “درست” و “کاملِ” کسی یا فکری، مثبت یا منفی، قضاوت نکنم .
 خدایا! مرا، در ایمان، اطاعتِ مطلق بخش، تا در جهان، عصیانِ مطلق باشم .
 خدایا! مرا از این فاجعه‌ی پلیدِ “مصلحت‌پرستی”، که چون همه‌کس‌گیر شده است، وقاحت‌اش از یاد رفته، و بیماری‌ای شده است، که از فرطِ عمومیت‌اش، هر که از آن سالم مانده باشد، بیمار می‌نماید، مصون بدار، تا : به رعایتِ مصلحت، حقیقت را، ذبحِ شرعی نکنم .
 خدایا! رشدِ عقلی و علمی، مرا، از فضیلتِ تعصب، احساس، و اشراق، محروم نسازد.
 خدایا! مگذار، که : ایمان‌ام به اسلام، و عشق‌ام به خاندانِ پیامبر، مرا، با کسبه‌ی دین، با حَمَله‌ی تعصب، و عَمَله‌ی ارتجاع، هم‌آواز کند. که : آزادی‌ام، اسیرِ پسندِ عوام گردد. که : دین‌ام، در پسِ “وجهه‌ی دینی”ام، دفن شود. که : عوام‌زدگی، مرا مقلّدِ تقلیدکنندگان‌ام سازد. که : آن چه را “حق می‌دانم”، به خاطرِ آن که “بد می دانند”، کتمان کنم  .
 خدایا! می‌دانم که، اسلامِ پیامبرِ تو، با “نه” آغاز شد، و تشیعِ دوستِ تو نیز، با “نه” آغاز شد. مرا، ای فرستنده‌ی محمد، و ای دوستدارِ علی! به “اسلامِ آری”، و به “تشیعِ آری”، بی‌ایمان گردان! .
 خدایا! در برابرِ هر آنچه که، انسان ماندن را، به تباهی می‌کشاند، مرا، با “نداشتن”، و “نخواستن”، روئین‌تن کن .
 ای خداوند! تو که به بنی‌آدم کرامت بخشیده‌ای، تو که امانتِ خاصِ خویش را، بر دوشِ بنی‌آدم نهاده‌ای. تو که همه‌ی پیامبرانت را، برای تعلیمِ کتاب، و تحققِ عدالت، مبعوث کرده‌ای. تو که عزت را، از آنِ خود می‌خوانی، و از آنِ پیامبرانِ خود، و از آنِ انسان‌هایی، که ایمان دارند، ما انسانیم، به تو، و پیامِ پیامبرانِ تو، ایمان داریم، آزادی و آگاهی و عدالت و عزت را، از تو می‌خواهیم. ببخش، که سخت محتاجیم، و دردناکانه‌تر از همه وقت، قربانی‌ی اسارت و جهل و ذلّت‌ایم .
 ای خداوندِ مستضعفان! تو که “اراده کرده‌ای، تا بر بیچاره‌شدگانِ زمین، منت نهی، و توده‌های محکومِ ضعف، و محرومِ از حیات را _ که در بندکشیدگانِ تاریخ، و قربانیانِ ستم و غارتِ زمان، و مغضوبانِ دوزخِ زمین‌اند _ به رهبری‌ی انسان‌شان برکشی، و به وراثتِ جهان‌شان برداری!” اینک، هنگام در رسیده است، و مستضعفانِ زمین، وعده‌ی تو را، انتظار می‌کشند. ای مظهرِ غیرت، مستضعفانِ زمین، دراین زمان، تنها پرستندگانِ تواند .
 ای خداوند! تو که، “همه‌ی فرشتگان‌ات را، در پای آدم، به سجده افکندی”، اینک نمی‌بینی، که بنی‌آدم را، در پای دیوان، به خاکِ سجود افکنده‌اند؟ آنان را، از بندِ عبودیتِ بت‌های این قرن، که خود تراشیده‌ایم، به بندگی‌ی آزادی‌بخشِ عبادتِ خویش، آزادی ببخش!.
 ای خداوند! “آن‌ها که به آیاتِ تو کفر می‌ورزند، پیامبرانِ تو را به ناحق می‌کشند، و نیز مردانی را، که از میانِ مردم برخاسته، و به عدالت و برابری می‌خوانند، نابود می‌کنند”، هنوز بر جهان مسلط‌اند. عذابی را، که مژده داده بودی، بر آنان فرو فرست!  .
 ای خداوند! به علمای ما، مسئولیت، و به عوامِ ما، علم، و به مومنانِ ما، روشنایی، و به روشنفکرانِ ما، ایمان، و به متعصبینِ ما، فهم، و به فهمیدگانِ ما، تعصب، و به زنانِ ما، شعور، و به مردانِ ما، شرف، و به پیرانِ ما، آگاهی، و به جوانانِ ما، اصالت، و به اساتیدِ ما، عقیده، و به دانشجویانِ ما نیز، عقیده، و به خفتگانِ ما، بیداری، و به بیدارانِ ما، اراده، و به مبلغانِ ما، حقیقت، و به دیندارانِ ما، دین، و به نویسندگانِ ما، تعهد، و به هنرمندانِ ما، درد، و به شاعرانِ ما، شعور، و به محققانِ ما، هدف، و به نومیدانِ ما، امید، و به ضعیفانِ ما، نیرو، و به محافظه‌کارانِ ما، گستاخی، و به نشستگانِ ما، قیام، و به راکدانِ ما، تکان، و به مردگانِ ما، حیات، و به کورانِ ما، نگاه، و به خاموشانِ ما، فریاد، و به مسلمانانِ ما، قرآن، و به شیعیانِ ما، علی، و به فرقه‌های ما، وحدت، و به حسودانِ ما، شفا، و به خودبینانِ ما، انصاف، و به فحاشانِ ما، ادب، و به مجاهدانِ ما، صبر، و به مردمِ ما، خودآگاهی، و به همه‌ی ملتِ ما، همتِ تصمیم، و استعدادِ فداکاری، و شایستگی‌ی نجات و عزت، ببخش.
 ای خدای کعبه! این مردمی را، که همه‌ی عمر، هر صبح و شام، در جهان، رو به خانه‌ی تو دارند، رو به خانه‌ی تو می‌زیند، و رو به خانه‌ی تو می‌میرند، این مردمی را، که بر گردِ خانه‌ی ابراهیمِ تو طواف می‌کنند، قربانی‌ی جهلِ شرک و در بندِ جُورِ نمرود مپسند!  .
 و تو، ای محمد! پیامبرِ “بیداری” و “آزادی” و “قدرت”! در خانه‌ی تو، حریقی دامن‌گستر درگرفته است، و در سرزمینِ تو، سیلی بنیان‌کن از غرب تاختن آورده است، و خانواده‌ی تو، دیری است که، در بسترِ سیاهِ ذلت، به خواب رفته است. بر سرشان فریاد زن: قُم فَأَنذِر! بیدارشان کن!.
 و تو، ای علی! ای شیر! مردِ خدا و مردم، رَبّ‌النوعِ عشق و شمشیر! ما شایستگی‌ی “شناختِ تو” را از دست داده‌ایم. شناختِ تو را، از مغز‌های ما برده‌اند، اما، “عشقِ تو را”، علی‌رغمِ روزگار، در عمقِ وجدانِ خویش، در پسِ پرده‌های دلِ خویش، هم‌چنان مشتعل نگاه داشته‌ایم. چگونه تو، عاشقانِ خویش را، در خواری رها می‌کنی؟ تو، ستمی را، بر یک زنِ یهودی _ که در ذِمّه‌ی حکومت‌ات می‌زیست _ تاب نیاوردی، و اکنون، مسلمانان را، در ذمه‌ی یهود، ببین! و ببین که بر آنان چه می‌گذرد! ای صاحبِ آن بازو _ که یک ضربه‌اش، از عبادتِ هر دو جهان برتر است _ ضربه‌ای دیگر!  .
 و شما دو تن : ای خواهر! ای برادر! ای شما! که به انسان بودن، معنی دادید، و به آزادی، جان، و به ایمان و امید، ایمان و امید، و با مرگِ شکوه‌مندِ خویش، به حیات، زندگی بخشیدید! . آری، ای دو تن! از آن روزِ دردناک _ که خیال نیز، از تصورش، می‌هراسد، و دل از دردش، پاره می‌شود _ چشم‌های این ملت، از اشک، خشک نشده است. توده‌ی ما، قرن‌هاست که، در غمِ شما، و در عشقِ به شما، می‌گرید، مگر نه عشق، تنها با اشک سخن می‌گوید؟ . یک ملت، در طولِ یک تاریخ، در اندوهِ شما، ضجه می‌کند. به جرمِ این عشق، تازیانه‌ها خورده، و قتلِ عام‌ها دیده، و شکنجه‌ها چشیده، و هرگز، برای یک لحظه، نامِ شما دو تن، از لب‌اش، و یادِ شما، از خاطرش، و آتشِ بی‌تابِ عشقِ شما، از قلبش، نرفته است. هر تازیانه‌ای که، از دژخیمی خورده است، داغِ مهرِ شما را، بر پشت و پهلویش، نقش کرده است .
 خدایا! مرا به ابتذالِ آرامش و خوشبختی، مکشان. اضطراب‌های بزرگ، غم‌های ارجمند، و حیرت‌های عظیم را، به روحم عطا کن. لذت‌ها را، به بندگانِ حقیرت بخش، و دردهای عزیز، بر جان‌ام ریز! .
 خدایا! اندیشه و احساس مرا، در سطحی پائین میاور که زرنگی‌های حقیر و پستی‌های نکبت‌بار و پلیدِ “شبه آدم‌های اندک” را، متوجه شوم، چه، دوست‌تر می‌دارم، “بزرگ‌واری گول‌خور” باشم، تا، هم‌چون اینان، “کوچک‌واری گول‌زن” .
 خدایا! آتشِ مقدسِ “شک” را آن‌چنان در من بیفروز تا همه‌ی “یقین”هایی را، که در من نقش کرده‌اند، بسوزد. و آنگاه، از پسِ توده‌ی این خاکستر، لبخندِ مهراوه، بر لب‌های صبحِ یقینی، شسته از هر غبار، طلوع کند.
 خدایا! جامعه‌ام را، از بیماری‌ی تصوف، و معنویت‌زدگی، شفابخش، تا به زندگی، و واقعیت، بازگردد. و مرا، از ابتذالِ زندگی، و بیماری‌ی واقعیت‌زدگی، نجات بخش، تا به آزادی‌ی عرفانی، و کمالِ معنوی، برسم .
 خدایا! مرا از چهار زندانِ بزرگِ انسان : “طبیعت”، “تاریخ”، “جامعه” و “خویشتن”، رها کن، تا آن‌چنان که، تو، ای آفریدگار من، مرا آفریده‌ای، خود، آفریدگارِ خود باشم، نه که، هم‌چون حیوان، خود را با محیط، که، محیط را با خود، تطبیق دهم .
 خدایا! مرا، از فقرِ ترجمه، و زبونی‌ی تقلید، نجات بخش، تا قالب‌های ارثی را بشکنم، تا در برابرِ “قالب‌ریزی”ی غرب، بایستم، تا، هم‌چون این‌ها و آن‌ها، دیگران حرف نزنند، و من فقط دهن‌ام را تکان دهم!  .
 خدایا! در تمامی‌ی عمرم، به ابتذالِ لحظه‌ای گرفتارم مکن که، به موجوداتی برخورم، که در تمامی‌ی عمر، لحظه‌ای را، در ترجیحِ “عظمت”، “عصیان”، و “رنج”، بر “خوشبختی”، “آرامش”، و “لذت”، اندکی تردید کرده‌اند.
 خدایا! پارسایانِ بزرگی را، که در انزوای ریاضت، و عزلتِ پاکِ عبادت، یا علم، یا هنر، به “کشتنِ نفس”، کمر بسته‌اند، هرچه زودتر توفیق‌شان ده! تا در این طبیعتِ خوبِ خدا، که هر موجودی را، جز این‌ها، معنائی است، و در این اندامِ زنده‌ی جهان، هر ذره‌ای، جز این انگل‌ها، سلولی، و در این نظامِ هماهنگِ خلقت، هر مخلوقی را، جز این پاکانِ پوک، یا، پوکانِ پاک، نقشی است، جایی برای حشره‌ای، که می‌داند چرا زندگی می‌کند، تنگ نباشد، و خلقت از بیهودگی و عبث پاک گردد، و در چشمِ ظاهربینِ پیرِ حافظ، خطائی بر قلمِ صنع نیاید  .
 خدایا! به من “تقوای ستیز” بیاموز، تا در انبوهِ مسئولیت نلغزم. و از “تقوای پرهیز” مصون‌ام دار، تا در خلوتِ عُزلت نپوسم.
 خدایا! مرا، از همه‌ی فضائلی، که به کارِ مردم نیاید، محروم ساز! و به جهالتِ وحشیِ معارفِ لطیفی، مبتلا مکن که، در جذبه‌ی احساس‌های بلند، و اوجِ معراج‌های ماوراء، برقِ گرسنگی را، در عمقِ چشمی، و خطِ کبودِ تازیانه را، بر پُشتی، نتوانم دید! .
 خدایا! مرا یاری ده، تا جامعه‌ام را، بر سه پایه‌ی، کتاب، ترازو، و آهن، استوار کنم. و دلم را، از سه سرچشمه‌ی، حقیقت، زیبایی، و خیر، سیراب سازم  .
 خدایا! این آیه‌ای را، که بر زبانِ داستایوفسکی رانده‌ای، بر دل‌های روشنفکران فرودآر که : “اگر خدا نباشد، همه چیز مجاز است”.  جهان، فاقدِ معنی، و زندگی، فاقدِ هدف، و انسان، پوچ است. و انسانِ فاقدِ معنی، فاقدِ مسئولیت نیز هست .
 خدایا! در روحِ من اختلافِ در “انسانیت” را با اختلافِ در “فکر” و اختلافِ در “رابطه” با هم میامیز، آن‌چنان که نتوانم این “سه” اقنومِ جدا از هم را بازشناسم .
 خدایا! شهرت، من‌ی را که می‌خواهم باشم، قربانی‌ی من‌ی که می‌خواهند باشم، نکند .
 خدایا! مرا، از نکبتِ دوستی‌ها و دشمنی‌های ارواحِ حقیر، در پناهِ روح‌های پُر شکوه، و دل‌های همه‌ی قرن‌ها، از گیلگمش تا سارتر، و از سیدارتا تا علی، و از لوپی تا عین‌القضات، و از مهراوه تا رزاس، پاک گردان.
 به هر حال، سه ره پیداست : “پلیدی”، “پاکی”، و “پوچی” این، سه راهی است که، پیشِ پای هر انسانی گشوده است، و تو، یک کلمه‌ی نامفهومی، و “وجود”ی بی‌”ماهیت”ی، و هیچ‌ای، که بر سرِ این سه راه، ایستاده‌ای، تا ایستاده‌ای، هیچی، چون ایستاده‌ای، هیچی. یکی را انتخاب می‌کنی، براه می‌افتی، و با انتخابِ راهِ “رفتن”ات، “خود”ت را انتخاب می‌کنی، معنی می‌شوی .
 این موجودِ انسانی، چه شگفت مخلوقی است! گاهی، در پَستی، چنان می شود، که هیچ جانورِ کثیفی به او نمی‌رسد، و گاه، در عظمت، تا آنجا اوج می‌گیرد، که در خیال نیز نمی‌گنجد .
 مگر نمی‌دانی، که بزرگ‌ترین دشمنِ آدمی، فهمِ اوست؟ پس، تا می‌توانی خر باش، تا خوش باشی!! .
 با همه چیز درآمیز!، و با هیچ چیز آمیخته مشو! که در “انزوا” پاک ماندن، نه دشوار است، و نه با ارزش!  .
 انسان، درختی است که، از خاکِ فرهنگِ خویش تغذیه می‌کند، و با تاریخِ خویش رشد می‌نماید، و وارثِ تمامی‌ی دست‌آوردهای گذشته‌ی ملتِ خویش، در توالی‌ی قرون، و توارثِ نسل‌ها است.
 برای سیاست‌بازی، برای خدمتِ به مملکت، و برای تفریح، و لذت بردنِ از زندگی، همیشه وقت هست، اما، برای فراگیری، وقت، همین الان است، و می گذرد. وانگهی، بی‌مایه فطیر است. آدمِ بی‌سواد، سیاست‌اش، قیل‌و‌قال‌های بی‌ریشه است، و خدمت‌اش، پوچ و حقیر، و زندگی‌اش و لذت‌اش، گَند، سطحی، عامیانه، و بی‌ارزش. ارزش و عمق و اصالتِ هر کاری، به : میزانِ خودآگاهی، رشدِ شخصیت، و سرمایه و غنای فرهنگ و فکرِ آدمی وابسته است .
 انسان، نهالی است که، در زیرِ نورِ ایمان، و هوای فرهنگ، و بر روی خاکِ ملیتِ خویش، می‌روید، و ریشه در عمقِ تاریخ می‌دواند، و از ذخائرِ تجربه‌ها، عاطفه‌ها، ارزش‌ها، عشق‌ها و ایمان‌ها، شکست‌ها و پیروزی‌ها، و خلاصه، ساخته‌ها و اندوخته‌های عقلی و علمی، و احساسی و هنری و ادبی، و آرمانِ نسل‌ها و عصرهای مستمری، که تا آن سوی تاریخ می‌رود، و به خلقتِ نوعی‌ی خویش می‌پیوندد، تغذیه می‌کند .
 به نظرِ من، آنچه که واقعاً انسان را از همه‌ی حیوانات جدا می‌کند، آن دغدغه‌ی در برابرِ “غیب” است. یعنی، آن نارسایی‌ی طبیعت، نسبت به وجود و نیازِ او، و گریزِ وی، از “آن چه که هست”، به سوی “آن چه که باید باشد”  .
 انسان، این خداگونه‌ی آزاد و آگاه و آفریننده، که فرشتگان، همه، در پایش به سُجود افتاده‌اند، و زمین و آسمان، و هرچه در این میانه است، مُسَخّر اویند.
 راست می‌گوید برتراند راسل، که: ریشه‌ی همه‌ی غرایضِ آدمی، خودخواهی است. باور می‌کنم. . نه سخنِ مارکس درست است، که می‌گوید: اقتصاد است، و نه سخنِ فروید، که می‌گوید: عشق است. نه، خودخواهی است، خودخواهی! . گویی، همین سخنِ راسل است که، در روایتِ پیغمبر می‌خوانیم، که: آخرین چیزی که، از قلبِ راستان (صدیقین)، بیرون رود، جاه‌طلبی است” .
 سخن از انسان است. انسان، چرا، برخلافِ همه‌ی جانوران، بر روی دو پای‌اش ایستاده است؟ ایستاده است تا، به آسمان بنگرد. انسان، حیوانی است که، دست‌هایش را، از خاک بلند کرده، تا در دامنِ آسمان زند. اندامِ انسان، نمودارِ زمین‌گریزی، و آسمان‌پیوندی‌ی او است .
 انسان، به میزانِ برخورداری‌هایی که در زندگی دارد، انسان نیست، بلکه، درست به اندازه‌ی نیازهایی که در خویش احساس می‌کند، انسان است. سطحِ تعالی و درجه‌ی کمالِ هر انسانی را، با درجه‌ی تعالی، و کمالِ نیازهایی که  دارد، و کمبودهایی که در خود احساس می‌کند، دقیقاً می‌توان اندازه‌گیری کرد. یعنی، هر انسانی، به میزانی انسان‌تر است، که نیازهای کامل‌تر، متعالی‌تر، و متکامل‌تری دارد. آدم‌های اندک، نیازهای اندک دارند، و انسان‌های بزرگ،  نیازهای بزرگ .
 انسان، یک حیوانِ ایستاده است، یک حیوانِ برخاسته از زمین است. این دست‌ها و کفِ دست‌ها و انگشت‌های انسان را نگاه کنید! این‌ها را برای راه رفتن بر روی زمین نساخته‌اند، این‌ها را برای گرفتنِ دستی، و چنگ زدن بر دامنی  ساخته‌اند. چرا شگفت‌ترین و شورانگیزترین آرزو و خیالِ انسان، همیشه، پرواز بوده است؟ چرا هرگز هوسِ فرو رفتن ندارد؟ فرو رفتن در زمین را، مرگ و دفن و زوال و پستی احساس می‌کند، و فرا رفتن و پریدن و صعود را، حیاتِ جاویدان و  وصال و تعالی و کمال می‌یافته است. داستان‌ها و قصه‌ها را نگاه کنید! قارونِ پلیدِ پول‌پرست، به زمین فرو می‌رود، و مسیحِ پاکِ عشق‌پرست، به آسمان صعود می‌کند!  .
 هنگامی که یک انسانِ بزرگ را می‌شناسیم، که در زندگی موفق زیسته است، روحِ او را در کالبدِ خویش می‌دمیم، و با او زندگی می‌کنیم، و این، ما را حیاتی دوباره می‌بخشد.
 آدمی‌زاده‌های سرزمینِ ما، هنوز، از اکثرِ میوه‌های باغ محروم‌اند، و میوه‌های “مجاز”، برای‌شان “ممنوع” شده است. . ابتدا باید در این باغ، دارای حقوقِ آدمیت شوند، از همه‌ی میوه‌های این باغ برخوردار شوند، در بهشت، آدم شوند، “میوه‌های مجاز” را بدست آرند، بچشند، آنگاه، نوبت به “میوه‌ی ممنوع” خواهد رسید! .
 رها! این کلمه‌ی شورانگیزی، که همواره، روحِ انسان را، وسوسه می‌کرده است .
 هرکسی باید هر چندی یکبار، مدتی تنها باشد، تنهایی هم یکی از احتیاجاتِ آدمی است .
 چه سخت است تنهایی، در انبوهِ جمعیتی، که از همه سو، مرا احاطه کرده‌اند  .
 و از این میان، تنهایی! چه حصارِ استوار، پناهگاهِ امن، انیسِ خوب، و اقلیمی، عظیم، زیبا، و پُر از هر چه دلخواه است، بود.
 از تنهایی، به میانِ مردم می‌گریزم، و از مردم، به تنهایی پناه می‌برم. راست می‌گفتی نیما! “به کجای این شبِ تیره بیاویزم، قبای ژنده‌ی خود را؟” .
 تنهایی، نه به آن معنی‌ی اجتماعی‌ی خنک‌اش، تنهایی، به معنی: “انسان، در غربتِ این هستی، می‌هراسد، می‌گریزد، ناآرام است، در جستجوی آشنایی با “خود”ش، در انتظارِ یافتنِ کسی، هم‌چون خودش، که در این دنیا، با هم، یک “بودنِ” مطمئن و مأنوس، و متکی به یکدیگری، داشته باشند” .
 انسان، وقتی به تنهایی می‌رسد، که احساس می‌کند، دیگر جنس‌اش، از جنسِ طبیعتِ مادی نیست، و هنگامی احساس می‌کند که اینجائی نیست، که احساس کند، نوعِ ساختمانِ فطری‌ی او، با نوعِ ساختمانِ حیواناتِ دیگر، اختلاف دارد، و احساس کند که، ایده‌آل‌هایی، او را، به طرفِ خودش می‌کشاند، که آن ایده‌آل‌ها، در طبیعت وجود ندارد  .
 مسئولیت، زاده‌ی “توانایی” نیست، زاده‌ی “آگاهی” است، و زاده‌ی انسان بودن.
 در هر حال، ولو همه‌ی امکاناتِ فکری و اجتماعی، از یک فکر گرفته شود، و حتی اگر فردی ببیند، که برای دفاعِ از حقیقت، هیچ کس نیست، باز مسئول است .
 مسئولیتِ تراشیدنی، به دردِ همان تراشکارها می‌خورد، مسئولیت را، باید من، در عمقِ سرشت‌ام، در عمقِ وجدان‌ام، روح‌ام، سلول سلولِ اندام‌ام، مغزم، اعصابم، در سراپای درونم، احساس کنم .
 فرد، به میزانی که، از رشد و فرهنگ و خودآگاهی‌ی بیش‌تری برخوردار است، قدرت و امکانِ تغییرِ محیط، و اصلاح و انقلابِ اجتماعی را، بیش‌تر دارا می‌شود، و توانایی‌ی آن را، که خود، سرنوشتِ خود، و جامعه‌ی خود را، بسازد، و یا در ساختنِ آن سهیم باشد، بیش‌تر به دست می‌آورد. و از همین جاست که، مسئولیت و تعهد، برای او بیش‌تر مطرح است .
 چرا هیچ کس دوست ندارد، که به قیمتِ تمامِ لذت‌ها، و خوشبختی‌های عالم، یک گام، در فهمیدن، عقب‌تر برود. هیچ سوداگری، درباره‌ی “فهمیدن” چانه نمی‌زند، و هیچ آدمِ نفهمی هم، حاضر نیست، به هیچ قیمتی، تخفیف بدهد. . این فرشته‌ی گنهکارِ عاصی، آدم، نمی‌فهمد که، هر چه بیش‌تر بفهمد، و چشم و گوش‌اش بازتر شود، بیش‌تر به خود ستم کرده است، و نمی‌داند که، هر چه بیش‌تر بداند، به زیرِ بارِ سنگین‌ترِ مسئولیت، کشیده می‌شود، و کویرِ آتش‌خیزِ رنج! .
 خدایا! به من زیستنی عطا کن، که در لحظه‌ی مرگ، بر بی‌ثمری‌ی، لحظه‌ای که، برای زیستن گذشته است، حسرت نخورم. و مُردنی عطا کن، که بر بیهودگی‌اش، سوگوار نباشم. بگذار، تا آن را، من، خود انتخاب کنم، امّا، آن چنان که، تو دوست می‌داری. . خدایا! چگونه زیستن را، تو به من بیاموز، چگونه مردن را، خود، خواهم آموخت! .
 در شبی، از آن “ششصد شبِ تنهایی”، در زندانِ قزل قلعه، خواب بودم. خواب دیدم که، تالارِ بزرگی است بی سَر و پایان، و تمامی‌ی چهره‌های آشنایم جمع‌اند، و من، از انسان و زندگی و عُمر، و فلسفه‌ی زیستن و بودن، حرف  می‌زدم. یکی از میانِ جمع برخاست، و پرسید: شما، که همیشه، از انسان و فلسفه‌ی وجود و معنی‌ی زندگی و این مسائل حرف می‌زنید، قبلاً باید یک حقیقتِ اولیه و اساسی را روشن کنید، و آن، موضوعِ اصلی‌ی همه‌ی این مباحث و تمامی‌ی این نظریات است. اصلاً می‌توانید بگویید: زندگی، خود، چیست؟ آدم، در خواب، توانایی‌هایی دارد، که در بیداری فاقد است. بی‌درنگ، و با اطمینان، گفتم: “یادداشت کنید”!  نان، آزادی، فرهنگ، ایمان، و دوست داشتن .
 همه چیز در جهان، برای بودنِ آدمی است، و درد این است که، بودن، خود برای چیست؟ چه خنده‌آورند آنها که، بودنِ خویش را در جهان، ابزارِ چیزی کرده‌اند، که خود، ابزارِ بودنِ آنهاست .
 چه خانه‌ی سرد و احمق و بی‌روحی است طبیعت، که “خدا” از آن رفته باشد. چه شبِ دراز و تاریکِ زمستانی است تاریخ، که “علی” در آن مُرده باشد. و چه قبرستانِ عزادار و غم‌زده‌ای است زمین، که در آن “معبد” نباشد .
 چه رنجی است، لذت‌ها را تنها بُردن، و چه زشت است، زیبایی‌ها را تنها دیدن، و چه بدبختی‌ی آزاردهنده‌ای است، تنها خوشبخت بودن! در بهشت تنها بودن، سخت‌تر از کویر است .
 مردن نیز خود هنری است، و هم‌چون هر هنری، باید آن‌را آموخت. نمایشی سخت زیبا و عمیق. تماشایی‌ترین صحنه‌ی زندگی است. بسیار کم‌اند مردانی که زیبا مرده‌اند. یکی از مشهورترینِ مردن‌ها، از آنِ وسپاسین، امپراطورِ روم است. وی در بستری افتاده بود، و جان می‌کند. افسران‌اش بر بالین ایستاده بودند. همین که احساس کرد که مرگ تا حلقوم‌اش بالا آمده است، ناگهان از جا پرید، و فریاد زد:  “یک امپراطور باید ایستاده بمیرد”. و سپس، در آغوش افسران‌اش، سرِ پا، جان داد  .
 زندگی را، چون سوسمار، در سوراخِ خود خزیدن، و مشغولِ سعادتِ خانوادگی بودن، بد است. تلاش در جستجوی حقیقت و کسبِ آزادی و فلاحِ انسان، نفسِ زندگی، و عینِ سعادت است.
 رشک بردن،بر زندگی‌ی قارونی، با ننگ شمردنِ آن، یکی نیست! .
 ای کاش، ای کاش، ای کاش! زندگی کردنِ من، زندگی‌ی ای کاش است! .
 کسی که می‌بیند در ده، بیست سالِ آینده، قسطِ ابزار و کالاهایی را که قبلاً خریده، و اکنون اثری از آن‌ها نیست، باید بدهد، محکوم به “چپه” زندگی کردن است! چپه زندگی کردن یعنی چه؟ یعنی: آینده را برای گذشته زندگی  کردن، برای مصرف‌ها و نیازهائی، که زمان آن سپری شده، و دیگر وجود ندارد، کار کردن! .
 اکثریتِ مردم زندگی می‌کنند، بی‌آنکه نیازی داشته باشند به این‌که بدانند “چرا”؟ در این‏‌ها، زندگی کارِ خویش را می‌کند، و می‌داند که چه می‌کند، و هرگز از آنها نمی‌پرسد که دوست می‌دارند؟، یا نه، طرح دیگری را می‌پسندند.  این‌ها، وسایلِ جاندارِ طبیعت‌‏اند، و از “وسیله”، کسی نظر نمی‌خواهد! و اقلیتی هستند، که می‌خواهند بدانند، و گاه بی گاه، گریبانِ زندگی را می‌چسبند، که: تو چه‏‌ای؟ چه می‌جویی؟ کجا می‌روی؟ بالاخره چه؟ با ما چه کار داری؟ .
 اگر کسی، در این دنیایی که، هیچ عشوه‌ای او را نمی‌فریبد، و هیچ جاذبه‌ای او را نمی‌گیرد، و برای آن منِ پنهانی‌ی اثیری‌ی خود، ندیمی و پاسخی نمی‌یابد، آیا انسانی‌ترین سرگرمی‌ها، برای گذراندنِ حیاتِ بی‌معنی و پوچ، این  نیست که، خود را به لذت بردن از خوب بودن، پاک ماندن، فداکار بودن، اندیشیدن، چیز نوشتن، و از زیبایی‌های علم و فضیلت و هنر و عرفان و مردم دوستی و شرافت گفتن، عادت دهد، و عمرِ بیهوده‌ای را، که چنین بیهوده‌تر می‌گذرد،  حال که از رضایتِ روح محروم‌ایم، از رضایتِ وجدان نیز محروم کنیم؟ من تاکنون به چه چیز‌ها می‌توانستم زندگی را پُر کنم؟ آیا آنچه که دارم، مقدس‌ترین و ارجمند‌ترین فریب‌ها نیست؟! .
 آدمی، بوی مرگ را که می شنود، صمیمی می شود. بر بسترِ احتضار، هر کس، “خودش” است!!! وحشتِ مرگ، او را، چنان سراسیمه می‌سازد، که مجالِ تظاهر نمی ماند. حادثه چنان بزرگ است، که بزرگان، همه کوچک می  شوند  .
 آدمی، در زندگی، همواره خود را می‌پوشاند، همواره در زیرِ نقابی، که به چشمِ دیگران زیبا می‌آید، مخفی است. تنها دو جا است که، هر کسی خودش است، بسترِ مرگ، و سلولِ زندان.
 اگرتنهاترینِ تنهاها شوم،باز خدا هست.او،جانشینِ همه‌ی نداشتن‌هاست.نفرین‌ها و آفرین‌ها بی‌ثمر است..اگرتمامی‌ی خلقگرگ‌های هار شوندو از آسمانهول و کینه بر سَرم بارد،تو،مهربانِ جاودانِ آسیب‌ناپذیرِ من هستی..ای پناهگاهِ ابدی!تو می‌توانیجانشینِ همه‌ی بی‌پناهی‌ها شوی.
 خدایا!این آیه‌ای را،که بر زبانِ داستایوفسکی رانده‌ای،بر دل‌های روشنفکران فرودآر،که :“اگر خدا نباشد،همه چیز مجاز است”.جهان،فاقدِ معنی،و زندگی،فاقدِ هدف،و انسان،پوچ است.و انسانِ فاقدِ معنی،فاقدِ مسئولیت نیز هست.
 ای خدای بزرگ!تو،چه باشی،و چه نباشی،من اکنون سخت به تو نیازمندم.تنها،به این نیازمندم که،تو باشی.
 چه خانه‌ی سرد و احمق و بی‌روحی است طبیعت،که “خدا” از آن رفته باشد.چه شبِ دراز و تاریکِ زمستانی است تاریخ،که “علی” در آن مُرده باشد.و چه قبرستانِ عزادار و غم‌زده‌ای است زمین،که در آن “معبد” نباشد.
 عالی‌ترین، کامل‌ترین، عمیق‌ترین، و مطمئن‌ترین ایمان، ایمانی است که، در جانِ انسانی طلوع کرده است، که با آتشِ شک، آنچه را به نامِ دین، از گذشته، با خود داشته، و وراثت و محیط، در او کاشته، پیش‌تر، سوزانده است.
 ایمانی که، از خلاءِ بی‌مذهبی، عبور کرده باشد، و در تنورِ شک، گداخته باشد، و بوی حقیقت را، خود، استشمام کرده باشد، از هر خطری، مصون است.
 چه زشت است از قربانی‌های خویش در راه ایمان خویش سخن گفتن! چه زشت.
 چه لذت بزرگ و زلال و زیبایی! ایمانِ به خویشتن! “به خاطرِ حقیقت، و به خاطر دیگران، از نام و ننگ، و نفرین و آفرینِ خلق گذشتن، و حیثیتِ خویش را فدا کردن، در مرحله‌ای است که، کسانی که، جز تا بامِ کوتاهِ جان دادن، بالا  نرفته‌اند، آن را نمی‌توانند احساس کنند”، و من، به این مقام رسیده بودم، و چه ایمانی! ایمان از عشق برتر است.
 ایمان،هر چه پنهان‌تر است،پاک‌تر است،و عشق،هر چهدر پناهِ کتمانمخفی‌تر است،زلال‌تر است.
 مگر نه بهشت پاداشِ دوزخی است که در زندگی داریم، و چه دوزخی، در زندگی، دردناک‌تر و گدازان‌تر از کتمانِ ایمان؟ و کتمانِ آتش، در عمقِ روح، در پرده‌های دل، در رشته‌های اعصاب، در راستین‌‌ترین و حقیقی‌ترین خودِ  خویش.
 وای! که چه زشت و سرد است،روحِ عالِمی،که بی‌درد است،اندیشه‌ی خردمندی،که نمی‌پرستد،و نسلِ جوانی،که ایمان ندارد!.
 ابراهیم‌وار زندگی کن، و معمارِ کعبه‌ی ایمانِ خویش باش! .
 مذهب، تلاشِ انسانی است به “هست آلوده”، تا خود را پاک سازد، و از خاک، به خدا، بازگردد. طبیعت و حیات را، که “دنیا” می بیند، “قداست” بخشد، و “اُخری” کند، چه، قُدس، به گفته‌ی دورکهیم، فصلِ مذهب است، و  شاخصه‌ی جوهری‌ی آن.
 دشمنانِ انسانیت، بزرگ‌ترین عملی که انجام دادند، این بود که، مذهب را، که یک احساسِ ماوراءِ انسانی، و یک عاملِ ترقی و آگاهی و فخر و کمالِ بشری بود، و عاملی بود که، انسان را، از این چهارچوبِ زندگی‌ی روزمره،  می‌توانست نجات بدهد، به صورتِ یک عاملِ تخدیر درآوردند، و وسیله‌ی توجیهِ وضعِ موجود کردند. بدین ترتیب که، مذهب را، منحصر کردند به آخرت، بطوری‌که، فقط به دردِ این می‌خورد، که وقتی سرت را به قبر گذاشتی، برایت  فایده داشته باشد. خب، ما قبل از آن‌که سرمان را به قبر بگذاریم، چه کسی باید به دردمان بخورد؟! آخر این عمل چه فایده دارد؟ این سنت و این عقیده چه نتیجه‌ای می‌تواند داشته باشد؟.
 پیشرفتِ هر مذهبی، بستگی به پیشرفتِ پیروانِ آن مذهب دارد.
 اگر مذهب را، از انحصارِ همین قالب‌های تکراری‌ی “طبقِ معمولِ سنواتی”، نجات ندهیم، و آن را، به یک “حرکت”، بدل نسازیم، مذهب، با مرگِ نسلِ فرتوت، و تیپِ فرسوده‌ای، که هم‌چون عادتی، بدان وفادار مانده‌اند، خواهد  مُرد.
 این را به روشنفکران، به آنهایی که همیشه می‌پرسند که: “تو به نامِ یک روشنفکر، چگونه این همه به دین تکیه می‌کنی؟”، می‌گویم که: “من اگر از دین سخن می گویم، از دینی سخن نمی‌گویم که در گذشته تحقق داشته، و در جامعه  حاکم بوده است، بلکه، از دینی سخن می گویم، که هدف‌اش، از بین بردنِ دینی بوده است، که در طولِ تاریخ، بر جامعه‌ها حکومت داشته است. و از آن دین سخن می‌گویم، که پیغمبران‌اش، برای نابودی‌ی اشکالِ گوناگونِ دینِ “شرک”،  قیام کردند، و در هیچ زمانی، به‌طورِ کامل، از نظرِ جامعه و زندگی‌ی اجتماعی‌ی مردم، آن دینِ توحید، تحقق پیدا نکرده، بلکه، مسئولیتِ ما، این است که، برای تحققِ آن دین، دینِ توحید، در آینده، بکوشیم. و این، مسئولیتِ بشری است،  تا در آینده، دینِ توحید، آن‌چنان که به وسیله‌ی پیغمبرانِ توحید اعلام شده، در جامعه‌ی بشری، جانشینِ ادیانِ تخدیری‌ی توجیهی‌ی “شرک” شود. بنابراین، تکیه‌ی ما به دین، بازگشت به گذشته نیست، بلکه، ادامه‌ی راهِ تاریخ است.
 ادبیات ما، بیش‌تر در شعر تجلی دارد، و شعرِ ما، بیش‌تر در غزل، و غزلِ ما، مجموعاً، عبارت است از، آه و ناله‌ها، و زاری و زوزه‌های ذلت‌آور و رقت‌بارِ عاشق، برای جلبِ نظرِ معشوق. یک بار هم، در شعرِ ما، سابقه ندارد که،  یک معشوقی، برای عاشقِ خویش، کوچک‌ترین ارزشِ انسانی _ حتی در حدِ یک موجودِ زنده، در حدِ یک جانور _ قائل باشد، و در نقطه‌ی مقابل، یک عاشقی هم، در سراسرِ ادبیاتِ وسیعِ فارسی، وجود ندارد که، در راهِ طلب، بر زیبائی،  جاذبه، شخصیت، ارزش، قدرت، و یا، تلاش و اراده‌ی خود، تکیه‌ای داشته باشد، یعنی، در آرزوی وصال، به شخصیتِ خودش، کوچک‌ترین امیدی داشته باشد. عاشق، همیشه، یک پفیوزِ بدبختِ روزگار سیاهی است، که تنها و تنها، از  طریقِ استرحام، می‌خواهد در دلِ سنگ و بیزارِ معشوق، راهی پیدا کند، و بس ناله کند، و عجز و لابه کند، و مثلِ گدا، مثلِ سگ، سَرِ کوی معشوق بایستد، و خاکِ راه‌اش شود، و گردِ پایش گردد، تا شاید، بر کفش‌اش بنشیند!… و مذهبِ ما  نیز چنین است.
 نقطه‌ی ضعفِ مذهبِ موجودِ رسمی، این است که، واقعاً انسان را از انسان بودن خارج می‌کند، و به صورتِ یک بنده‌ی گدای ملتمس، برای نیروهای غیبی، که خارج از قدرتِ اویند، در می‌آورد. انسان را از اراده‌ی خویش بیگانه و  خلع می‌کند. این، مذهب رسمی ‌است، که ما الآن می‌شناسیم.
 مذهبِ الانِ ما، ارزش‌ها و کرامت‌های انسانی را، که قرآن تثبیت می‌کند، نفی می‌کند. ما، هیچ چیز، غیر از یک ولایتِ توسل و گریه نداریم. در دنیا هم، بینشِ مذهبی، همین‌طوری است.
 یک شراب‌خوارِ بی بندوبار، اما مرد و وفادار و باشعور، مثل…، به همه‌ی این “جماداتِ” انسان‌گونه‌ی مقدس‌مآبِ بی عقل، می ارزد. خدا، از آدم‌هایی که، ضعف و زبونی‌ی خود را، می‌خواهند با خداپرستی جبران کنند، بیزار  است. از آن‌ها که، یک تخته‌شان کم است، و جای خالی‌ی آن را، با مذهب پُر می‌کنند، نفرت دارد. می‌دانم.
 خدایا! به مذهبی‌ها بفهمان که : آدم از خاک است. بگو که: یک پدیده‌ی مادی، به همان اندازه، خدا را معنی می‌کند، که یک پدیده‌ی غیبی! در دنیا، به همان اندازه خدا وجود دارد، که در آخرت. و مذهب، اگر پیش از مرگ، به کار نیاید،  پس از مرگ، به هیچ کار نخواهد آمد .
 تشیع، در داستانِ کربلا، در اوجِ شکوه‌اش، تجسمِ عینی پیدا می‌کند. اما، یکی از وسایلِ بی‌روح شدن و فلج شدنِ فکرِ شیعی، و گم شدنِ اصلِ قضیه، این است که، ما، همه چیز را گذاشتیم، و به داستانِ کربلا پرداختیم. و به شکلی  پرداختیم، که اولین قربانی‌ی تجلیل و تعظیمِ ما از حسین، و یادآوری‌ی داستانِ کربلا، خودِ حسین، و خودِ داستانِ کربلا است.
 در همه‌ی قرن‌ها و عصرها، هنگامی که پیروانِ یک ایمانی، و یک اعتقادی، قدرت دارند، با جهاد، عزت‌شان و حیات‌شان را، تضمین می‌کنند، و وقتی که، به ضعف دچار شدند، و همه‌ی امکاناتِ مبارزه را از آنان گرفتند، با شهادت،  حیات و حرکت و زندگی و ایمان و عزت و آینده و تاریخِ خودشان را، تضمین می‌کنند. که: شهادت، دعوتی است به همه‌ی عصرها، و به همه‌ی نسل‌ها، که: اگر می‌توانی، بمیران، و اگر نمی‌توانی، بمیر! .
 خواهران، برادران! اکنون، شهیدان مرده‌اند، و ما مرده‌ها، زنده هستیم. شهیدان سخن‌شان را گفتند، و ما، کرها، مخاطب‌شان هستیم. آنها که گستاخی‌ی آن‌ را داشتند، که وقتی نمی‌توانستند زنده بمانند، مرگ را انتخاب کنند، رفتند، و  ما، بی‌شرمان، ماندیم، صدها سال است که مانده‌ایم. و جا دارد که، دنیا بر ما بخندد، که ما، مظاهرِ ذلت و زبونی، بر حسین و زینب، مظاهرِ حیات و عزت، می‌گرییم، و این، یک ستمِ دیگرِ تاریخ است، که ما زبونان، عزادار و سوگوارِ  آن عزیزان باشیم .
 شهادت، در یک کلمه، برخلافِ فرهنگ‌های دیگر، که حادثه است، و درگیری است، و مرگِ تحمیل‌شده بر قهرمان است، و تراژدی است، در فرهنگِ ما، یک “درجه” است، وسیله نیست، خود، هدف است، اصالت است، خود، یک  تکامل، یک عُلو است. خود، یک مسئولیتِ بزرگ است. خود، یک راهِ نیم‌بر به طرفِ صعود به قله‌ی معراجِ بشریت است، و یک فرهنگ است .
 حسین، وارثِ آدم _ که به بنی‌آدم زیستن داد ‌‌_ و وارثِ پیامبرانِ بزرگ‌ _ که به انسان، “چگونه باید زیست” را آموختند _ اکنون آمده است تا، در این روزگار، به فرزندانِ آدم، “چگونه باید مرد” را بیاموزد! حسین آموخت که،  “مرگِ سیاه”، سرنوشتِ شومِ مردمِ زبونی است که، به هر ننگی تن می‌دهند، تا “زنده بمانند”. چه، کسانی که، گستاخی‌ی آن را ندارند، که “شهادت” را انتخاب کنند، “مرگ” آنان را انتخاب خواهد کرد! .
 آموزگارِ بزرگ “شهادت”، اکنون، برخاسته است، تا به همه‌ی آنها که، جهاد را، تنها در “توانستن” می‌فهند، و به همه‌ی آنها که، پیروزی‌ی بر خصم را، تنها در “غلبه”، بیاموزد که: “شهادت”، نه یک “باختن”، که یک “ انتخاب” است، انتخابی که، در آن، مجاهد، با قربانی کردنِ خویش، در آستانه‌ی معبدِ آزادی، و محرابِ عشق، پیروز می‌شود .
 در فرهنگِ ما، شهادت، مرگی نیست، که دشمنِ ما، بر مجاهد تحمیل کند. شهادت، مرگِ دل‌خواهی است که، مجاهد، با همه‌ی آگاهی، و همه‌ی منطق و شعور و بیداری و بینایی‌ی خویش، خود، انتخاب می کند! .
 ما، مسئولِ این هستیم که، با این میراثِ عزیزِ شهدا و مجاهدان‌مان و امامان و راهبران‌مان و ایمان‌مان و کتاب‌مان، امتی نمونه بسازیم، تا برای مردمِ جهان، شاهد باشیم، و شهید باشیم، و پیامبر، برای ما، نمونه و شهید باشد. رسالتی به این سنگینی، رسالتِ حیات و زندگی و حرکت بخشیدن به بشریت، بر عهده‌ی ماست، که زندگی‌ی روزمره‌مان را عاجزیم!  خدایا! این چه حکمت است؟ .
 ما، که در پلیدی و منجلابِ زندگی‌ی روزمره‌ی جانوری‌مان غرق‌ایم، باید سوگوار و عزادارِ مردان و زنان و کودکانی باشیم، که در کربلا، برای همیشه، شهادت‌شان و حضورشان را، در تاریخ، و در پیشگاهِ خدا، و در پیشگاهِ  آزادی، به ثبت رسانده‌اند. خدایا! این باز چه مظلومیتی است بر خاندانِ حسین؟ .
 اکنون شهیدان کارشان را به پایان رسانده‌اند، و ما، شبِ شامِ غریبان می‌گیریم، و پایان‌اش را اعلام می‌کنیم. و می‌بینی چگونه در جامه‌ی گریستن بر حسین، و عشقِ به حسین، با یزید هم‌دست و هم‌داستانیم؟ او، که می‌خواست این  داستان به پایان برسد  .
 یکی از بهترین و حیات‌بخش‌ترین سرمایه‌هایی که در تاریخِ تشیع وجود دارد، شهادت است. ما، از وقتی که، به گفته‌ی جلال، “سنت شهادت” را فراموش کرده‌ایم، و به مقبره‌داری‌ی شهیدان پرداخته‌ایم، “مرگِ سیاه” را ناچار  گردن نهاده‌ایم، و از هنگامی که، به جای شیعه‌ی علی بودن، و از هنگامی که، به جای شیعه‌ی حسین بودن، و شیعه‌ی زینب بودن، یعنی، “پیروِ شهیدان بودن”، زنان و مردان ما، “عزادارِ شهیدان شده‌اند و بس”، در عزای همیشگی  مانده‌ایم!.
 شهید یعنی حاضر! کسانی که، “مرگِ سرخ” را، به دستِ خویش، به عنوانِ نشان دادنِ عشقِ خویش، به حقیقتی که دارد می‌میرد، و به عنوانِ تنها سلاح، برای جهاد در راهِ ارزش‌های بزرگی که دارد مسخ می‌شود، انتخاب می‌کنند،  شهیدند، حی و حاضر و شاهد و ناظرند، نه تنها در پیشگاهِ خدا، که در پیشگاهِ خلق نیز، و در هر عصری و قرنی و هر زمان و زمینی. و آنها که، تن به هر ذلتی می‌دهند، تا زنده بمانند، مرده‌های خاموش و پلیدِ تاریخ‌اند .
 آنها نشان دادند، شهید نشان می‌دهد، و می‌آموزد، و پیام می‌دهد، که در برابرِ ظلم و ستم، ای کسانی که می‌پندارید: “نتوانستن، از جهاد معاف می‌کند”، و ای کسانی که می‌گویید: “پیروزی‌ی بر خصم، هنگامی تحقق دارد، که بر  خصم غلبه شود”، نه! شهید، انسانی است که، در عصرِ نتوانستن و غلبه نیافتن، با مرگِ خویش، بر دشمن پیروز می‌شود، و اگر دشمن‌اش را نمی‌شکند، رسوا می‌کند .
 وقتی از صحنه‌ی حق و باطلِ زمانِ خویش غایبی، هرکجا که خواهی باش! وقتی در صحنه حق و باطل نیستی، وقتی ک شاهدِ عصرِ خودت، و شهیدِ حق و باطلِ جامعه‌ات نیستی، هرکجا که می‌خواهی باش، چه به نماز ایستاده  باشی، چه به شراب نشسته باشی، هر دو یکی است. شهادت، “حضور در صحنه‌ی حق و باطلِ همیشه‌ی تاریخ” است .
 هرانقلابی دو چهره دارد: خون و پیام. و هر کسی، اگر مسئولیت پذیرفتنِ حق را انتخاب کرده است، و هر کسی که می‌داند مسئولیتِ شیعه بودن یعنی چه، مسئولیتِ آزاده انسان بودن یعنی چه، باید بداند که، در نبردِ همیشه‌ی تاریخ،  و همیشه‌ی زمان، و همه جای زمین – که همه‌ی صحنه‌ها کربلاست، و همه‌ی ماه‌ها محرم، و همه‌ی روزها عاشورا -، باید انتخاب کند: یا خون را، یا پیام را، یا حسین بودن را، یا زینب بودن را، یا آن‌چنان مُردن را، یا این چنین ماندن  را. اگر نمی‌خواهد از صحنه غائب باشد  .
 آنچه می‌خواستم بگویم، حدیثِ مفصلی است، که در این مجمل می‌گویم، به عنوانِ رسالتِ زینب، “پس از شهادت”، که: آنها که رفتند، کاری حسینی کردند، و آنها که ماندند، باید کاری زینبی کنند، وگرنه یزیدی‌اند!.
 حسین، در اتصالِ به آن تسلسلِ نهضتی، که در تاریخِ ابراهیمی وجود دارد، معنی می‌دهد، و باید معنی شود، و انقلاب‌اش باید تفسیر و توجیه گردد. به صورتِ مجرد حسین را در تاریخ مطرح کردن، و جنگِ کربلا را، به صورتِ یک  حادثه‌ی تاریخی‌ی مجرد عنوان کردن، و آن را از پایگاه‌های تاریخی و اجتماعی‌اش جدا کردن، موجب می‌شود که، آنچه را معنی‌ی ابدی دارد، و همواره زنده است، به صورتِ یک “حادثه‌ی غم‌انگیزِ گذشته” در بیاوریم‌، چنان‌که در  آوردیم‌، و در برابرش فقط بگرییم، چنان‌که می گرییم!  .
 ما داستانِ کربلا را، از روزِ تاسوعا می دانیم، و عصرِ عاشورا ختم‌اش می‌کنیم، بعد دیگر نمی‌دانیم چه شد! همین طور هستیم تا اربعین. آنجا شله‌ای می‌دهیم، و بعد قضیه دیگر بایگانی است! و بعد، سالِ دیگر باز همین طور، و سالِ  دیگر، و سالِ دیگر، باز همین طور. داستانِ کربلا، نه از تاسوعا، و یا محرم، شروع می شود، و نه به عصرِ عاشورا یا اربعین تمام می شود. این است که، از دو طرف قیچی‌اش کردیم، و آن را از معنی انداختیم .
 خدایا! به هر کس، که دوست می‌داری، بیاموز که : عشق، از زندگی کردن بهتر است.  و به هر کس، که دوست‌تر می‌داری، بچشان که : دوست داشتن، از عشق برتر! .
 دوست داشتن از عشق برتر است. و من، هرگز خود را، تا سطحِ بلند‌ترین قله‌ی عشق‌های بلند، پایین نخواهم آورد.
 دریغم آمد، که آن را نیز، “عشق” بنامم، که شاعران آلوده‌اش کرده‌اند. خواستم “ارادت” بخوانم، ملاها به حماقت‌اش کشانده‌اند. گفتم بهترین کلمه، در اینجا، “خویشاوندی” است، خویشاوندی‌ی دو روح، دو بیگانه، با لطافتِ  زیبایی، که در ساختمانِ این کلمه است: “خویش” و “وند”! ترسیدم که نفهمند. به‌هرحال، می‌گویم: “دوست داشتن”. و مقصودم، عشق و ارادت و ایمانِ دو روحِ آشنای خویشاوند است. دو “انسانی” که، جز آن خمیره‌ی صمیمی و  ناب و منزهی، که “منِ انسانی‌ی خالصِ” هر کسی را می‌سازد، هیچ مصلحتی، و ضرورتی، آنان را به یکدیگر نمی‌پیوندد، پیوندی که، نه طبیعت، نه خلقت، بلکه، تنهایی، میانِ دو تنهای خویشاوند، بسته است .
 دوست داشتن، از عشق، برتر است. عشق، یک جوششِ کور است، و پیوندی از سرِ نابینایی، اما، دوست داشتن، پیوندی خودآگاه، و از روی بصیرتِ روشن و زلال. عشق، بیش‌تر از غریزه آب می‌خورد، و هرچه، از غریزه سر  زند، بی‌ارزش است. و دوست داشتن، از روح طلوع می‌کند، و تا هرجا که، یک روح ارتفاع دارد، دوست داشتن نیز، همگام با آن، اوج می‌یابد .
 عشق، در غالبِ دل‌ها، در شکل‌ها و رنگ‌های تقریباً مشابهی، متجلی می‌شود، و دارای صفات و حالات و مظاهرِ مشترکی است، اما، دوست داشتن، در هر روحی، جلوه‌ای خاصِ خویش دارد، و از روح رنگ می‌گیرد، و چون روح‌ها،  برخلافِ غریزه‌ها، هرکدام، رنگی و ارتفاعی و بُعدی، و طعم و عطری ویژه‌ی خویش دارند، می‌توان گفت که، به شماره‌ی هر روحی، “دوست داشتن”ی هست .
 عشق، با شناسنامه بی‌ارتباط نیست، و گذرِ فصل‌ها، و عبورِ سال‌ها، بر آن اثر می‌گذارد، اما، دوست داشتن، در ورای سن و زمان و مزاج زندگی می‌کند، و بر آشیانه‌ی بلندش، روز و روزگار را، دستی نیست… ” .
 عشق، در هر رنگی و سطحی، با “زیبایی”ی محسوس، در نهان یا آشکار، رابطه دارد. چنان‌که، شوپنهاور می‌گوید: “شما بیست سال بر سنِ معشوق‌تان بیفزایید، آنگاه، تأثیرِ مستقیمِ آن را، بر روی احساس‌تان، مطالعه کنید”!  اما، دوست داشتن، چنان در روح غرق است، و گیج و جذبِ “زیبایی‌های روح”، که زیبایی‌های محسوس را، به گونه‌ای دیگر، می‌بیند  .
 عشق، طوفانی و متلاطم و بوقلمون‌صفت است، اما، دوست داشتن، آرام و استوار و پروقار و سرشارِ از نجابت .
 عشق، با دوری و نزدیکی، در نوسان است. اگر دوری به‌طول انجامد، ضعیف می‌شود، اگر تماس دوام یابد، به ابتذال می‌کشد، و تنها، با بیم و امید، و تزلزل و اضطراب، و “دیدار و پرهیز”، زنده و نیرومند می‌ماند. اما، دوست  داشتن، با این حالات، ناآشنا است، دنیایش، دنیای دیگری است.
 عشق، جنون است، و جنون، چیزی جز خرابی و پریشانی‌ی “فهمیدن” و “اندیشیدن” نیست. اما، دوست داشتن، در اوجِ معراج‌اش، از سرحدِ عقل فراتر می‌رود، و فهمیدن و اندیشیدن را نیز، از زمین می‌کَند، و با خود به قُله‌ی  بلندِ اشراق می‌برد .
 عشق، زیبایی‌های دلخواه را، در “معشوق” می‌آفریند، و دوست داشتن، زیبایی‌های دلخواه را، در “دوست” می‌بیند، و می‌یابد .
 عشق، یک فریبِ بزرگ و قوی است، و دوست داشتن، یک صداقتِ راستین و صمیمی، بی‌انتها و مطلق .
 عشق، در دریا غرق شدن است، و دوست داشتن، در دریا شنا کردن  .
 عشق، بینایی را می‌گیرد، و دوست داشتن می‌دهد.
 عشق، خشن است و شدید، و در عینِ حال، ناپایدار و نامطمئن، و دوست داشتن، لطیف است و نرم، و در عینِ حال، پایدار و سرشارِ اطمینان .
 عشق، همواره با شک آلوده است، و دوست داشتن، سراپا یقین است و شک‌ناپذیر. از عشق، هرچه بیش‌تر می‌نوشیم، سیراب‌تر می‌شویم، و از دوست داشتن، هرچه بیش‌تر، تشنه‌تر. عشق، هرچه دیرتر می‌پاید، کهنه‌تر می‌شود، و  دوست داشتن، نوتر. عشق، نیرویی است در عاشق، که او را به معشوق می‌کشاند. و دوست داشتن، جاذبه‌ای است در دوست، که دوست را به دوست می‌برد. عشق، تملکِ معشوق است، و دوست داشتن، تشنگی‌ی محو شدنِ در  دوست .
 عشق، معشوق را، مجهول و گمنام می‌خواهد، تا در انحصارِ او بماند، زیرا، عشق، جلوه‌ای از خودخواهی و روحِ تاجرانه یا جانورانه‌ی آدمی است، و چون، خود، به بدی‌ی خود، آگاه است، آن را، در دیگری که می‌بیند، از او بیزار  می‌شود، و کینه برمی‌گیرد. اما، دوست داشتن، دوست را محبوب و عزیز می‌خواهد، و می‌خواهد که، همه‌ی دل‌ها، آنچه را او از دوست در خود دارد، داشته باشند. که دوست داشتن، جلوه‌ای از روحِ خدایی و فطرتِ اهورایی‌ی آدمی  است، و چون، خود، به قداستِ ماورایی‌ی خود بینا است، آن را، در دیگری که می‌بیند، دیگری را نیز دوست می‌دارد، و با خود آشنا و خویشاوند می‌یابد .
 در عشق، رقیب، منفور است، و در دوست داشتن است که، “هوادارانِ کوی”اش را، چو جانِ خویشتن دارند”، که حسد، شاخصه‌ی عشق است، چه، عشق، معشوق را طعمه‌ی خویش می‌بیند، و همواره، در اضطراب است که،  دیگری، از چنگش نرباید، و اگر ربود، با هر دو دشمنی می‌ورزد، و معشوق نیز، منفور می‌گردد. و دوست داشتن، ایمان است، و ایمان یک روحِ مطلق است، یک ابدیتِ بی‌مرز است، از جنسِ این عالم نیست .
 عشق، لذت جستن است، و دوست داشتن، پناه جستن. عشق، غذا خوردنِ یک گرسنه است، و دوست داشتن، “هم‌زبانی، در سرزمینِ بیگانه یافتن” است .
 عشق، گاه جا به جا می‌شود، و گاه سرد می‌شود، و گاه می‌سوزاند. اما، دوست داشتن، از جای خویش، از کنارِ دوستِ خویش، برنمی‌خیزد. سرد نمی‌شود، که داغ نیست، نمی‌سوزاند، که سوزاننده نیست .
 عشق، رو به جانبِ خود دارد. خودخواه است و “خودپا” و حسود، و معشوق را، برای خویش می‌پرستد و می‌ستاید. اما، دوست داشتن، رو به جانبِ دوست دارد، دوست‌خواه است و دوست‌پا، و خود را، برای دوست می‌خواهد، و او را، برای او دوست می‌دارد، و خود در میانه نیست .
 انقلابی شدن، بیش از هر چیز، مستلزمِ یک انقلابِ ذهنی است، یک انقلابِ در بینش، و یک انقلابِ در شیوه‌ی تفکرِ ماست. انقلابی توام با این آگاهی که: خداپرستی را، آخوندیسم به ابتذال کشاند، و سوسیالیسم را، مارکسیسم به  اکونومیسم جبری‌ی کورِ مادی بدل کرد، و آزادی را، سرمایه‌داری نقابی برای نفاق و فریب کرد .
 پیروزی‌ی قبل از خودآگاهی، خود، آغازِ فاجعه است  .
 ما، باید بیش‌تر “فداکاری” کنیم، و کم‌تر “توقع” داشته باشیم، برخلافِ امروز، که روشنفکر، بیش‌تر توقع دارد، و کم‌تر فداکاری. من ترجیح می‌دهم، دو نسل، سه نسل کار کنند، و بعد به نتیجه برسند. اما، اگر در عرض ده سال،  به نتیجه برسیم، باز برمی‌گردیم به صد سال عقب‌تر. همیشه، یک تجربه‌ی عجیب در افریقا و آسیا شده: کسانی که به سرعت به نتیجه رسیده‌اند، بعد، امتیازاتِ قبل از انقلاب‌شان را هم، از دست داده‌اند. من، همه‌ی انقلاباتِ زودرس را  نفی می‌کنم.
وقتی کبوتری شروع به معاشرت با کلاغها می کند پرهایش سفید می ماند، ولی قلبش سیاه میشود. دوست داشتن کسی که لایق دوست داشتن نیست اسراف محبت است
دل های بزرگ و احساس های بلند، عشق های زیبا و پرشکوه می آفرینند .
اما چه رنجی است لذت ها را تنها بردن و چه زشت است زیبایی ها را تنها دیدن و چه بدبختی آزاردهنده ای است تنها خوشبخت بودن! در بهشت تنها بودن سخت تر از کویر است .
اکنون تو با مرگ رفته ای و من اینجا تنها به این امید دم میزنم که با هر نفس گامی به تو نزدیک تر میشوم . این زندگی من است .
وقتی خواستم زندگی کنم، راهم را بستند.وقتی خواستم ستایش کنم، گفتند خرافات است.وقتی خواستم عاشق شوم گفتند دروغ است.وقتی خواستم گریستن، گفتند دروغ است.وقتی خواستم خندیدن، گفتند دیوانه است.دنیا را نگه دارید، میخواهم پیاده شوم .
اگر قادر نیستی خود را بالا ببری همانند سیب باش تا با افتادنت اندیشه‌ای را بالا ببری .
به سه چیز تکیه نکن ، غرور، دروغ و عشق.آدم با غرور می تازد،با دروغ می بازد و با عشق می میرد .
خدایا به هر که دوست میداری بیاموز که عشق ورزیدن بهتر از زندگی کردن است و به هر که دوست‌تر میداری بچشان که دوست داشتن بهتر از عشق ورزیدن است(از نظره دکتر شریعتی عشق تب تندی هست که خیلی زود خاموش میشه و به خاطر همینه‌که دوست داشتن برتر است)
من هرگز نمی نالم، قرنها نالیدن بس است. من میخواهم فریاد بزنم، اگر نتوانستم سکوت میکنم، خاموش بودن بهتر از نالیدن است، نالیدن فرزندان ماکیوالیسم را مغرور میکند.......
خدایا زیستنی به من بیاموز که از بیثمری لحظه‌ی مرگ حسرت نخورم. خدایا: تو چگونه زیستن را به من بیاموز، چگونه مردن را خود خواهم آموخت!!
زندگی یعنی  نان ، آزادی ، فرهنگ ، ايمان و دوست داشتن .
عشق با دوری و نزدیکی در نوسان است. اگر دوری به طول انجامد ضعیف میشود و اگر تماس تداوم یابد به ابتذال کشیده میشود، و تنها با بیم، امید، تزلزل، اضطراب و دیدار و پرهیز زنده و نیرومند میماند.امّا دوست داشتن با این حالات نا آشناست. دنیایش دنیای دیگریست..........!
خدایا همواره تو را سپاس میگزارم که هرچه در راه تو و پیمان تو پیشتر میروم، بیشتر رنگ میبرم، آنها که باید مرا بنوازند میزنند، آنها که باید همگامم شوند ساده راهم میشوند، آنها که باید امیدوارم کنند و تبرئه‌ام کنند، سرزنشم میکنند نومیدم میکنند......تا چشم انتظارم تنها به روی تو باز ماند، تنها از تو یاری طلبم، در حسابی که با تو دارم شریکی نباشد تاتکلیفم با تو رشن شود.تا تکلیفم با خودم معلوم گردد!!
خداوندا من در کلبه حقیرانه خود چیزی را دارم که تو در عرشه کبریایی خود نداری! من خدای چون تو دارم و تو چون خودی نداری!
دیروز همسایه ام از گرسنگی مرد ، در عزایش گوسفندها سربریدند .
از خداوند چیزی برایت میخواهم که جز خدا در باور هیچکس نگنجد! دکتر شریعتی.
در بیکرانه زندگی دو چیز افسونم کرد ، آبی آسمان که می بینم و میدانم نیست و خدایی که نمی بینم و میدانم که هست.. .
روزگاریست که شیطان فریاد می زند: آدم پیدا کنید! سجده خواهم کرد. .
در دردها دوست را خبر نکردن ، خود نوعی عشق ورزیدن است! .
گاهی گمان نمیکنی ولی میشود ، گاهی نمی شود که نمی شود! گاهی هزار دوره دعا بی اجابتست! گاهی نگفته قرعه به نام تو می شود! گاهی گدای گدایی و بخت یار نیست! گاهی تمام شهر گدای تو می شود!!! .
ساعتها را بگذارید بخوابند! بیهوده زیستن را نیاز به شمردن نیست. .
مشکلات انسانهای بزرگ را متعالی می سازد و انسانهای کوچک را متلاشی. .
خدایا،به من توفیق تلاش در شکست،صبر در نومیدی،رفتن بی همراه،جهاد بی سلاح،کار بی پاداش،فداکاری در سکوت،دین بی دنیا،عظمت بی نام،خدمت بی نان،ایمان بی ریا،خوبی بی نمود،مناعت بی غرور،عشق بی هوس،تنهایی در انبوه جمعیت،و دوست داشتن بی آنکه دوست بداند،روزی کن..
بغض بزرگترین نوع اعتراض در برابر آدم هاست اگر بشکنه دیگه اعتراض نیست التماسه.
زخمی بر پهلویم هست روزگار نمک می پاشد و من پیچ و تاب میخورم و همه گمان میکنند که من میرقصم. .
نامم را پدرم انتخاب کرد ، نام خانوادگی ام را یکی از اجدادم! دیگر بس است ، راهم را خودم انتخاب می کنم. .
دلی که ازبی کسی تنها است،هرکس رامیتواندتحمل کند.!
به دکتر شریعتی گفتند استاد سیگار طول زندگی رو کوتاه میکنه ، دکتر در جواب گفتند من به عرض زندگی فکر میکنم.
در دشمنی دورنگی نیست ، کاش دوستانم هم در موقع خود چون دشمنان بی ریا بودند.
اگر روزی تهدیدت کردن بدان در برابرت ناتوانند..اگر روزی خیانت دیدی بدان قیمتت بالاست..اگر روزی ترکت کردن بدان لیاقت با تو بودن را نداشته اند..
مذهب شوخی سنگینی با من کرد .سالها مذهبی بودم بی آنکه خدایی داشته باشم...
فلسفه زندگی انسان در این جمله خلاصه میشود.......فدا کردن آسایش زندگی برای فراهم آوردن وسایل آسایش زندگی
خدایا....بر اراده.دانش.عصیان.بی نیازی.حیرت.لطافت روح.شهامت و تنهایی من بیفزا
عاقلانهازدواج کنتاعاشقانهزندگی کنی
آزادی!در دامن اسارت می زاید؟در زنجیر رشد می کند؟از ستم تغذیه می کند:؟با غصب بیدار می شود…های… این سرنوشت آزادی است!
وقتی که در صحنه حق و باطل نیستی، هر جا که میخواهی باش، چه به نماز ایستاده باشی، چه به شراب نشسته باشی، هر دو یکیست.
به سه چیز تکیه نکنغرور، دروغ و عشقآدم با غرور می تازدبا دروغ می بازدو با عشق می میرد
خداوندا، مگذار آنچه را که حق می دانم،به خاطر آنچه که بد می دانند، کتمان کنم
برایت دعا میکنم که خدا از تو بگیرد هر آنچه خدا را از تو میگیرد.  دل های بزرگ و احساس های بلند، عشق های زیبا و پرشکوه می آفرینند.
کاش خدا سه چیز را نمی آفرید .......غرور،دروغ،عشقتا هیچ گاه کسی از سر غرور به دروغ دم از عشق نزند
خوب بودن ! کلمه هیجان آوری نیست .خوبی ، در فارسی شکوه و عظمت خارق العاده ای ندارد ،با متوسط بودن و بی بو و خاصیت بودن هم صف استخوب بودن از نظر ما یعنی بد نبودن ! و این معنی مبتذلی است !
